<!DOCTYPE html>
<html lang="mr">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>आचार-स्थळ</title>
    <link rel="stylesheet" href="../style.css">
    <script src="../particles.min.js"></script>
</head>
<body>
    <div id="particles-js"></div>
    <div class="container">
        <h1 class="title">आचार-स्थळ</h1>
        <div class="chapter-content">
        <p>आचार-स्थळ</p>
<div class="lapika">लापिका :-सृष्टीमध्यें अवतरौनि परमेश्वरे श्रीचक्रधरें कृपादि गुणाचेनि अंगीकारें, जीवोद्धरणाचेनि व्यसने महावाक्यादि प्रमाणी (स्व)स्वरुपादि सकळ पदार्थांचे अशेषविशेष निरुपिले : परि नसुद्धेनि ज्ञाने उद्धरण नाहीं म्हणौनि असतिपरी निरुपिली : स्वमुखेचि : यथानुक्रमें : तथा (तया) असतिपरीचेया अर्थाते साधीति जिये वचनें, प्रकरणवशे निरुपिली तया वचनासि महानुभावी पंडित केशोबासीं ईश्वरीचिया व्युत्पत्ती-व्युत्पन्नताकरौनि भटोबासा विद्यमान तैसाचि अन्वयो लाविला : असतिपरीचा अन्वयी गोसावीं आधी निषेध सांडविला मग विधी विहिला : तैसाचि महानुभावी आचार-स्थळीं आधी स्वदेशादि त्याग-वाक्यासि अन्वयो लाविला :॥०॥: तरि गोसावीं आधी स्वदेश कां सांडविला (सांगितला)? ना स्वदेश त्यजि तो उत्तम : तयांत ग्राम संबंधिये अनुषंगिके असति :।: स्वग्राम त्यजी तो मध्यम : तयांतु संबंधिये अनुषंगिके असति :।: संबंधिये त्यजी तो कनियस : संबंधियेही न त्यजि तया त्यागचि नाहीं : म्हणौनि विशेषें संबंधिये त्यजावी :।: दुसरे : उच्चार-क्रम ऐसा परि त्याग तो यथानुक्रमेंचि जाणावा : ॥</div>
<div class="vachan">वचन :- स्वदेशसंबंधु त्याज्य : स्वग्रामसंबंधु त्याज्य : संबंधियांचा संबंधु तो विशेषता त्याज्य ॥</div>
<div class="tika">टीका :- तरि स्वदेश म्हणिजे : जिये देशीं होता : जेथ दिधलें, घेतलें : आहार, विहार केले : तो स्वदेश त्यजावा (तेजावा) : स्वग्राम म्ह. जिये गावीं होता : जेथ खादलें, जेविलें : भोगिलें, अनुभविलें : जेथ जेथ विहरण वर्तन केलें : तो गांवो सांडावा : संबंधियांचा संबंध म्ह. लेंकरुंवें : बाळें : माता : पिता : सोइरी : धायरीं : गोत्र : कुटुंब : यांचा संबंध विशेषें सांडावा : जैसें दंदा ॠणा भेण पळिजे तैसें संबंधिया भेण पळावे :॥:०:I।: विशेषता संबंध त्याज्य म्हणौनि (म्हणिजे) दुरौनिही अंतःकरणीं नाठवावें :।I: युधिष्ठिरा निरयदर्शन हें संबंधे केलें : अहिरदेशीची म्हातारी हें संबंधे केलें : पद्मनाभींदेवा मनोरथ : उमाइ अव्हानीं सेवाभावो कथन हें संबंधे केलें : भुतानंदा कोल्हापुरा न वचति हें संबंधे केलें : डखले, चांगदेवभट श्रीदत्तात्रेयप्रभुंचेया दर्शना न वचतिचि हे संबंधे केलें : संबंधियांचेनि स्नेहे एतुले मेले : नागवले :।I: ॥१॥</div>
<br>
<div class="lapika">लापिका :- तरि गोसावी संबंध कां पां त्यजविला? ना संबंधी (धर्मी) अधिकार नाहीं म्हणौनि : ॥</div>
<div class="vachan">वचन :- संबंधी अधिकारु नाहीं ॥</div>
<div class="tika">टीका :- अधिकार नाहीं म्ह. अतिव्याप्ती : भलतेया पदार्थाचेनि : तें आपुलें काहीं न करी परि जाड्यचि उपजे : यथा आभाळवत् : :O:०:॥माळिका॥ संबंध म्ह. आपण जयापासौनि जाला : आपणेया पासौनि जियें जालीं : मग राउळीचीं, विहुळीची : मातृपक्ष, पितृपक्ष : तथा स्त्रियेचा : एतुलेयाचा संबंधचि : परि आपलवीति जियें स्नेहाचीं शारीर संबंधिये तियें विशेषें :।: अधिकार नाहीं म्ह. धर्मासि अर्हता नाहीं : यथा मातांगवाडा देव देवपूजा, षट्कर्मा ब्राह्मणा अधिकार नाहीं : तें स्थानचि सबाध : तैसें अनुसरलेयासि संबंधीं नित्यविधी निमित्तविधी भलतिये क्रिये सत्वचि नुपजे : तयाचिये सुखिये दुखिये मन विक्षेपे : हें वेगळें करुनि नसुद्धेनि दर्शनेचि नाहीं : ना शास्त्रविषयीं तरि पाठा, अर्था, व्युत्पत्तीसि अधिकार नाहीं : तवं ऐकिला शब्दचि न धरे : सायासीं धरिला तरि मनन न व्हवे : उमटेना : ऐसें तें स्थानाचेंचि सामथ्र्य : ॥२॥</div>
<br>
<div class="lapika">लापिका :- तरि अधिकार नाहीं एतुलेचि? ना पदार्थानुरुप विकारही उपजे : विकार उपजौनि सेवापर्यंत ये : मग वासना बहुवश तेथचि होए : ॥</div>
<div class="vachan">वचन :- संबंधी विकारु : विकारी रसु : रसी अभिमुख : सेवा : निवृत्ति ॥</div>
<div class="tika">टीका :- संबंध म्ह. भलतेया पदार्थाचा योग : संबंध तीं परीचा : आइकिला : देखिला : अनुभविला :।: विकार म्ह. पदार्थसंबंधें जीव अनसारिखा होए : उल्लेख उपजे :॥: विकारीं रस म्ह. तया उल्लेखाची आवृत्ति करी : तेथ रमे : गोडी घे :॥: अभिमुख म्ह. तया सन्मुख होए : दृष्टीं सविशेष पाहे :॥: सेवा म्ह. तयाचा विनियोग करी :॥: निवृत्ति म्ह. इंद्रिये विरामातें पावति : हें तेधवांचा वेळ : मग वासना चौगुणा उठी :॥: चतुर्विध चाली विकाराची : पहिलें दर्शन : मग आशंसा : मग प्रशंसा : मग टेकणें : मग सेवा : हा कळस : एतुलेनि उरी नाहीं : ॥३॥</div>
<br>
<div class="lapika">लापिका :- हो कां : तरि विकरौनि पदार्थ सेविलेयाचि पदार्थी (पदार्थांसि) आते (आंतैल) आणि काइ? ना नावडत नावडत सेविलेयाही पुरुषासि अत्याज्य होय : ॥</div>
<div class="vachan">वचन :- नावडत नावडत सेवी तेचि आवडौनि ठाके : मग सांडिताही न संडे ॥</div>
<div class="tika">टीका :- नावडे म्ह. सेवितां मनासि विकृति : इंद्रियासि अरुची : देहासि कांटाळा : नावडे तीं परी : प्रकृतीसि नावडे : एक प्रयत्नें नावडे : एक ईश्वरीचिया आवडीं नावडे : मग सेवू आदरी तेव्हेळीं तेचि आवडे ऐसें होए : पहिलें जवळी असिला पदार्थ परि हाती घेयावा ऐसें नुपजे : घेतला तरि तोंडीं घालावा ऐसें नुपजे : घातला तरि चावावा गिळावा ऐसें नुपजे : तरि कां सेवी : ना चाडा : भिडा : दाटलेपणें : भये : पुढिलाचें दैन्य फेडावेयां : विरामाचेया आलेखिया सेवी : मग प्रकृती अथवा वासने (वासनेसि) नावडत होते : अथवा प्रयत्नें : ईश्वरीचिया आवडीं नावडत होतें : तें पाठीं आवडौनि ठाके : जैसें प्रथमकाळीं धाकुटिये कुमारीसि वरैत नावडे : सासुरेया बोळावितां रडे : तयाचा अनुभव लाहे आणि तोचि आवडौनि ठाके : मग मायेबापातें दुरावी : परि तो जीवें न संडी : तैसें पहिलें पुरुषासि ईश्वरीचिया आवडीं, धर्माचिया चाडा, विरामाचेनि पुरतेपणें, सत्वाचेनि लाठें विषयाची नावडी असे : मग सेवित सेवितां देवाधर्मातें दुरावी : परि विखो न संडे :॥: सांडीताही न संडे म्ह. आपणेया आपण न त्यजे (त्यजी) परि आणिकां सांडवितां न संडे : तेणेंविन गमेचि ना : अनाधिकार होउनि ठाके : ॥४॥</div>
<br>
<div class="lapika">लापिका :- तरि त्यजिला (त्यजिलेया) न वचे एतुलेचि? ना विषयो आपुलेनि समर्थपणें निरंतर आपुलेया मोहरा करी : ॥</div>
<div class="vachan">वचन :- ऐसा विखो बापुडा : जो सेवित सांता आपुलेया मोहरा न करी ॥</div>
<div class="tika">टीका :- राहुनि ठाकलेयाची ते मोहरचि दंडायमान :O:०:॥: ऐसा विखो म्ह. थोरी सांगिजत असिजे : विखो म्ह. इंद्रिया मनातें आपलविता जेतुला पदार्थ : इंद्रीयार्थ, रस, मीठ, भाजी आदिकरौनि : तरि हें नाम कां : ना विशेषें धर्मासि खो करी : खो म्ह. नाश : म्हणौनि विखो :॥: बापुडा म्ह. शोच्य, दीन, रंक नव्हे : समर्थ, सबळ, पुरुषार्थाचा : कां पां : देखिलेया ऐकिलेया वेध उपजत असे : सेविलेया देहा पुष्टी, मना तुष्टि, इंद्रियासि रसु, जीवासि श्रेय होत असे : म्हणौनि बापुडा :॥: सेवितसांता म्ह. आवृत्ति सेविलेयां : मोहरा न करी म्ह. आपलवी : सन्मुखा करी : यथा कुसंगियाचेनि संगे लागलेया तो आपणेयासि मेळवी तैसा ठावो : ॥५॥</div>
<br>
<div class="lapika">लापिका :- तरि मोहरा करी एतुलेचि? ना दृष्टीचि दुःखरुपा गडदराही घाली : मग काइसेनही निगावा नाहीं : ॥</div>
<div class="vachan">वचन :- विषयसंबंधमात्रे जीवु काइ गा जातु असे : परि सेवितसांता तिये एकी गडदरा घाली जेथ काइसेनिही उसंत नाहीं ॥</div>
<div class="tika">टीका :- गडदरा हा दुसरा : दृष्ट दोष :O:०:॥: विषय म्ह. स्त्री : संबंधमात्र म्ह. किंचित उल्लेख : कां पां : गर्भातें जन्ममात्र म्हणितले तैसें अंतर उल्लेखातें मात्र म्हणिजे : मात्र म्ह. अल्प : जीव म्ह. शोच्य :।: न वचे म्ह. उल्लेखीं उरी आति : अल्पक्रियेही उरी आति : घोडेयाचेनि दृष्टांते : सेवित सांता म्ह. उल्लेखाचिया आवृत्ति : उल्लेख आवर्तितां उल्लेखासि ये : तो आवर्तितां बाह्यासि ये : मग स्त्रियेचें दर्शन, स्पर्शन, संभाषण करी : गुप्त हावभाव उपजति :॥: गडदरा म्ह. खांच : जैसे रात्री वृत्ती न पाहात चालता खांचे पडे : तैसें कुत्सित क्रिया करी : दासी सामान्यस्त्रियेचा अभिलाष करितां वासने ममतेचा गडदरा पडे : गडदरेयासि बहुत भेद : जाणीव, सिहाणीव : कां पां : सामग्री गडदरा म्हणितले :॥: काइसेनही उसंत नाहीं म्ह. निगावा नाहीं : कां पां : मोहो न तुटे : अथवा आंगे न सुटे : गुंतला ठाके : हा गडदरा सामान्य : थोर तो आणिक : तो कैसा : ना तेणें निमित्तें डोळे काढिजति : सीस जाए : देहिक मरणा दुःखाते पावे : दासी धांगडी अंगीकरी : मागौतें घर टाकी ऐसें होए : हात पाय जाति : ना जो पदार्थ अभिलाषिला तो देवताविग्रह कां विद्यावंत तरि तात्काळीक देहघात होए : ॥६॥</div>
<br>
<div class="lapika">लापिका :- तरि कां पां निगवे ना? ना जेणें बळें निगावें तें बळ विषयसेवना गेलें म्हणौनि : ॥</div>
<div class="vachan">वचन :- पुरुषु जेतुल जेतुली विषयसेवा करी : तेतुल तेतुलां धर्मी निबळ जाए ॥</div>
<div class="tika">टीका :- पुरुष म्ह. स्वतंत्र : जेतुल जेतुली म्ह. काळा आणि पदार्थावाचक : सानेयाचिये ठाउनि थोर सांगितले : एकी दिसीचेयापसि दुसरा दीं थोर निर्बळता : साधनाचेयापसि इंद्रियार्थें, रसे थोर निर्बळता : धर्म म्ह. चर्या : अंतर, बाह्य : निर्बळता म्ह. अदक्षता : विधी उपस्थित जालेया हाव नुपजे : उपजली तरि करिता आळस्य : नावां एका करीन म्हणें : न करिता गोसावी कोपति म्हणौनि करी : विचाराचा हात धरौनि उठी तो निर्बळ : यथा अशक्तवत् : तवं उजूं स्फुरेना : स्फुरलें तरि आळसांत करी : केलें तरि मनोधर्मे न करी : ते निर्बळता :॥:०:॥: मालाचे सा मासाचें बळ ; पोसावणियेचें ; एक वेळ विखो सेविलेया गेलें : आणि घोडेयाचे पाय गेले : तेही एकचि वेळ अवचटेनि सुटला म्हणौनि : दृष्टींचि एसनी निर्बळता : अनंता तापासि आश्रयो : नरकासि हेतू : आणि असिकेनि जन्में, देहदमनें, मानसिकें निरोधें जे जोडिली योग्यता, दक्षता ते एकें वेळें जाए :॥: सबळता उपजावेया दोनि कारणें : एक चर्या : एक (एकि) अनुताप : ॥७॥</div>
<br>
<div class="lapika">लापिका :- तरि निर्बळता करी एतुलेंचि? ना मुख्य विषयो निशेष धर्मापासौनिही काढी : ॥</div>
<div class="vachan">वचन :- बाइ : पाप तरि नव्हे : परि धर्मापासौनि ऐसा निर्पोनि काढी ॥</div>
<div class="tika">टीका :- पाप नाहीं म्ह. जीवासि दुःख, पिंडस्थें (पिंडस्था) खेद तैं पाप होआवें कीं : यें (हें) दोन्हीं नाहीं : हेतू-गर्भित प्रसवें नरक असति : प्रस्तुत नाहीं : समाधानचि असे : म्हणौनि पाप नाहीं :॥: धर्म म्ह. चर्या, स्मरण, दुःख, आर्ती, एवमादिक :IO: काढणें बाह्य : निरपणें अंतर : स्त्री विखोचि पुसिला :O:०:I।: सर्वज्ञें म्हणितलें : बाइ : पाप नाहीं : याचें साधक : जैसिया गोपिका भीलीं नेलियां : तयांसि हेंचि नरक : आणिक नाहीं पतिव्रता धर्माचे : कां पां : जें परमेश्वर-शास्त्रीं अकरणीं प्रत्यवायो नाहीं म्हणौनि : श्रीकृष्णचक्रवर्तीचें अर्धांग पावौनि भिलाचीं लेकरुंवें विजति या परते आणिक एक नरक असति बाइ : तैसें श्रीचक्रधर जाणौनि अमेध्यतुल्य विखो सेविजे या परते आणिक एक नरक असति बाइ : ॥८॥</div>
<br>
<div class="lapika">लापिका :- तरि धर्मापासौनि कां पां काढी? जे दर्शनमात्रेंचि भ्रमउनि (भ्रमौनि) धर्माते विसरवीत असे म्हणौनि : ॥</div>
<div class="vachan">वचन :- स्त्री म्हणिजे मत्तद्रव्याचा रावो गा : आणिकें द्रव्यें सेविलेया माजवीती : स्त्री दर्शनमात्रेचि माजवी ॥</div>
<div class="tika">टीका :- मत्तद्रव्याचा रावो म्ह. तयाचा मुख्य धनी : तयाचिये आज्ञे अवघे असति : पाइक, परिवार, राणे, रजपुत, नायक, मंडळीक, पांडिये, प्रधान : तैसें अवघेया मत्तद्रव्याचा स्त्री रावो : दर्शनमात्रें म्ह. दृष्टींचि : तेही समग्र नाहीं : अल्प :॥:०:O: माजवी चेतना आणि हावभाव : हाव म्ह. मनोधर्म, प्रिती, चाड आपणेयावरि :।: भाव म्हणिजेति इंद्रियांचे अनुकार विशेष :O:०:॥: दर्शनमात्रे माजवी ते संपूर्ण दर्शने कैसी जीवो (जेवो) देईल ते नेणिजे :॥: दर्शनमात्रें दुरौनि देखिली म्हणौनि व्यवधानें माजवी ते जवळीकें अखंड संसर्गें कैसी न माजवी :॥: दर्शनमात्रें माजवी, व्यवधानें न बोलतां न बोलावितां माजवी : ते बोलिलेया बोलाविलेया कैसी न माजवी :॥: दर्शनमात्रें माजवी, तियेचा स्पर्श जालेया कैसी न माजवी : दर्शनमात्रें माजवी, न देखता नसुधी स्पर्शेंचि माजवी : तें बोलिलेया बोलाविलेया कैसें न माजवी : अथवा जें दर्शनमात्रें माजवी, बोलिलेया माजवी : ते आंगा घडलेया (घडली) स्पर्शें कैसी न माजवी : दर्शन मात्र : स्पर्शन मात्र : संभाषण मात्र : माजवी आंधारीं :।: दर्शनें कैसी न माजवी : बहुतरें काळें हें एक एकचि परि अल्पें माजवी : मा यें तिन्हीं संपूर्णें आणि अखंड तो कैसा वांचैल हे नेणिजे :॥:०:॥ द्वापरासारिखें युग : मनुष्यदेह सात्विकें : गोसावियांचे कुमर : धायरे : सोयरे : श्रीमुखीचें निरुपण कानी पडलें : सोमकांताचेनि दृष्टांते : आणि तेव्हेळीसीचि मत्तद्रव्य न सेवा गा म्हणितलें : ऐसा(हीं) एकीं मत्तद्रव्य सेविलें कीं तेणें असिका गोत्रवध जाला : एकमेकां झुंजौनि मेले : मा आतां हीन युग : आणि आतांचीं मनुष्यदेहें हिने, पापरुपें, रजस्तमीं ग्रसिलीं : आणि मत्तद्रव्याचा रावो सेवीति स्त्रियेतें : तयासि केसणा गोत्रवध घडैल : एकांचीं वर्में बोलैल : एकासि नव्हते उपसर्ग रचिल : एकाचा कखावो भोगिल : तो नित्यनरका कैसा न वचे : म्हणौनि रान सेवावें : ॥९॥</div>
<br>
<div class="lapika">लापिका :- तरि पुरुषें काइ करावें पां? जे (ना) स्त्रियेचेनि नावें चित्रीची(ही) स्त्री न पाहावी : ॥</div>
<div class="vachan">वचन :- चित्रींची स्त्री न पाहावी ॥</div>
<div class="tika">टीका :- चित्र तें मनुष्यापसि बरवें : अवयव शुद्धी, वस्त्रे, अलंकार, भाव, तारुण्य : ऐसे जरि मनुष्य तरि काइ म्हणावे असे :O:०:I। चित्रीची स्त्री भितरील मनोधर्म, वास : तैसेचि एकासन : द्रव्यांत स्त्री असे : ॥१०॥</div>
<br>
<div class="lapika">लापिका :- हा ठावोवेऱ्ही भ्रमवित असे तरि पदार्थ उत्तम आणि काइ? ना चेतना, हावभाव एणेंकरौनि दिसत असे ते गेलेया भलतेयाही विकृति उपजे : ॥</div>
<div class="vachan">वचन :- जिएचा एकु अवेवु देखिलेया अलगाचिये मुनैवरि घाली : पाठी सरणावरि तियेचे सर्वांग देखे परि आड पालव वोडऊनि जाए : का माजवी ते तेथ नाहीं (कीं) ॥</div>
<div class="tika">टीका :- अवयव म्ह. कव्हणी एक कटाक्ष भाव : हांसणें : बोलणें : तया चित्त देणें : नसुद्धिये पाठमोरियेचे केस देखिलेया नव्हे :॥: अलगावरि घाली ; अलगचि कां : (ना) तें देखतांचि भयानक : घावो न शोधे : मुनै म्ह. अत्यंत सांकडीं रिगणें : परशक्त सायासें साधी : मरण, व्यभिचार न देखे :O:०:॥: एक अवयव अलगावरि घालवी तरि अवघे अवयव कैसे जेवों देति तें नेणिजे : पाठी म्ह. मृत्य जालेया : सर्वांगें म्ह. गुप्त अवयव देखे :॥: पालव वोडवी म्ह. विकृति घेउनि खंति करी : यथा पांति परवडी षडुरसान्न रुचीसीं जेविजे : मग तेंचि छर्दित होए : मग देखिलेया विकृति उपजे तैसा ठावो : ॥११॥</div>
<br>
<div class="lapika">लापिका :- तरि पुरुषातें माजवावया स्त्रीचि समर्थ आणि काइ? ना द्रव्य इयेहुनि बहुतें प्रकारें समर्थ : ॥</div>
<div class="vachan">वचन :- स्त्री दर्शने माजवी : द्रव्य अस्तित्वें माजवीं ॥</div>
<div class="tika">टीका :- दर्शनमात्रें म्ह. दृष्टींचि : तीहीं (तेहीं) गुणीं विशिष्ट : रुप, वय, गुण : उपगुण म्ह. अमुकेयाची :॥: मातलेपण म्ह. लाज, निंदा, देहघात, परत्रीं पाप हें न देखे : तैसें द्रव्य नव्हे : तें अहंकारे, न लेखणें उपजे : सामग्री हेही द्रव्यचि : जयातें जें असे तें : सोनें, रुपें, तांबे, अष्टधातु, माणिक मोतीं : मग कण, गाइ, म्हैसी हेहीं द्रव्यांत : आणि द्रव्य म्ह. मृत्य लोकीचा चिन्तामणी नव्हे : सकळ विषयातें प्रसवे :O: अस्तित्व म्ह. नसुधे असिलेयाचि : गाठीं असो, भावें रुतलें असो अथवा ठेवणें आणिकापासि असो : सेजा गावीं, देशीं असो : तेणें अस्तित्वेंचि माजे : कव्हणातें लेखिना : स्त्री रावो : द्रव्य चक्रवर्ती : कां पां : द्रव्यें स्त्री मिळत असे : ॥१२॥</div>
<br>
<div class="lapika">लापिका :- तरि पुरुषें काइ करावें पां? ना जेणें संबंधें विकार उपजत असे तेतुलाही त्यजावा : ॥</div>
<div class="vachan">वचन :- जेणे संबंधे विकारु उपजे तयाचा असंबंधु किजे ॥</div>
<div class="tika">टीका :- जेणें संबंधें म्ह. जडाचेतना पदार्थाचा योग : विकार म्ह. उल्लेख उपजे : असंबंध म्ह. तो संबंध त्यजावा :O: एका पदार्थाचा संबंध तो स्वभावताचि त्यजिजे : पुढां उपजैल म्हणौनि : यथा आंबेबन : राजस तामस मनुष्यें : एकाचा उपनलेयां : एकाचा उपनलेयांही नव्हे : धर्मरुप बळाबळ म्हणौनि :O: तयाचेनि उल्हाटति ऐसें होआवें कीं : हिंसादिक दरकुटाहीं न चुके : आणि सकळ अनिष्टाचें मूळ विखो आणि अनुराग असे म्हणौनि : ॥१३॥</div>
<br>
<div class="lapika">लापिका :- तरि किंपर्यंत संबंध त्यजावा पां? ना पदार्थातें अतिप्रिती सेवी तया पुरुषाचें समीपत्वही चुकवावे : ॥</div>
<div class="vachan">वचन :- विषयाचिये एकासनी न बैसावें ॥</div>
<div class="tika">टीका :- विषया साधारण व्यवहारातें अतिक्रमौनि वर्ते तो : वांचौनि विखो सेवी तो नव्हे : तोचि त्रिविध : अंतरवासना आणि बाह्यपदार्थ तो उत्तम : पदार्थ तो मध्यम : वासना तो कनियेस :O:०:I। एकासन म्ह. जवळीके हातपावो लागे ऐसें एकासनीं बैसनें : तेणेंसी उठी बैसी, गोष्टी मात तें न करावें : आसनाचे तीन भेद : एका घोंगडेयावरी : एकी जाडी सतरंजियेवरी : एका लांकुडा चिरेयावरी : घोंगडा थोर दोष : तयाहुनि जाडी साना : तयाहुनि लांकुडी चिरा साना :॥: घोंगडा तीन भेद : एक हातपावो लागे तैसे बैसणें : एक अर्धासणीचें उपट बैसणें : एक सेवटीं बैसणें : तैसेंचि एरां (एरीं) दों ठाइं : एक समीप, एक दुरांतर, एक सेवटीं :॥: तयासि (तेणेसीं) योग पडावेयाचे कारण : वैद्य बोलावणें पडे : काढा पाचन, सीत पथ्य आणणें पडिलें : तरि तयाचें समीपत्व चुकवावे : ना मागिला पदनाचें, राउळी विहुळीचें, लवेलागणीचें, स्नेहाउपकाराचें भेटलें तरि बैसका पडों नेदावी : पदन पडों नेदी तो उत्तम : बैसका पडों नेदी तो मध्यम : बैसलेयां चुकवी तो कनियेस :।: तरि कां चुकवावें : ना पुढिलाचा भावो आपुला ठाइं प्रवेशे : तैसेंचि हावभाव उपजती : ।I:०:I। विषयाचिये एकासनीं न बैसावें : कां पां : धर्महानी होईल : हे काइ म्हणावे असे परि दृष्टींचि दुःखा वरिपडा होईल : केवि : विषयो अनंता तापासि आश्रयो नरकासि हेतू : म्हणौनि विषयासिं एकासन न करावें : मग मैत्रपदन कैसेनि करावें :।I:०:I।: विषयाचिये एकासनीं न बैसावें : कां पां : विषया म्ह. कर्मचांडाळ : तरि कर्मचांडाळाचिये पांतीं जातिचांडाळ न बैसति : आधीं तयासि जोहार न करीति : वाट सांडीति : आमुची साइली पडैल म्हणौनि : मग कर्मचांडाळ जालेयां तयाचिये पांतीं न बैसति तरि ब्राह्मण कैसे बैसति : तैसें विषयाचिये पांतीं वासनिक न बैसति : कां पां : तयासि विखो सुखातें नेदी : मग हा काइ सुखातें देईल : आणि विषयासि दोन्हीं सुखातें देतें असति : आणि वासनिक म्हणति विखो सांडौनि गोसावियांसि केव्हेळीं अनुसरौनि : ऐसें दुःख करीत असति : आणि तो विषयाकारणें लुलातु असे : दुःख दैन्य पाप तिन्हीं आंगवीत असे : म्हणौनि वासनिक विषयाचिये एकासनीं न बैसति : तरि अनुसरले ते काइ बैसति : तिन्हीं द्वारें नरकाचीं तियें जया विषयातवं : तो विषयो सेवि जो : तयाचिये सन्निधीं आपणेयाहीं तैसेंचि होईल : म्हणौनि पांतीं न बैसावें : पांतीं म्ह. पंक्ती : पंक्ती म्ह. वोळि :॥: ॥१४॥</div>
<br>
<div class="lapika">लापिका :- तरि विकरवी तया पदार्थाचा हा ठावोवेऱ्ही योग सांडावा एतुलेचिं? ना उदासा दृष्टींही न पाहावा : ॥</div>
<div class="vachan">वचन :- विषया साक्षी न ठाकावे ॥</div>
<div class="tika">टीका :- विषयो म्ह. पांचा इंद्रियाचा : मग मनातें आपलविता जेतुला पदार्थ : केळ, आंबा, बोर तेतुलाही :॥: साक्षी म्ह. जवळीके जाणें, दृष्टीं देखणें, आइकणें, परिमळ घेणें : तें न करावें : केलेयां वासना उपजे : सेवने टेके : आपजउं रिगे : विकत घेउनि खावें ऐसें उपजे : ॥हे माळिका॥:०:॥: विषया साक्षी आणि विषयाचें एकासन : स्त्रियेसि पुरुष विषयो : पुरुषासि स्त्री विषयो : स्त्रियेसि स्त्री विषयो : जैसी गौराइ, जाखाइ, बामाइ, चांगाइ :॥: पुरुषासि पुरुष विषया : जैसे हरीदेवमुनि, रामदेवमुनि, वैजमुनि : तैसें जें वासनिक, तैसें जें व्यवहारुक होति तयाचें दर्शन प्राप्त नव्हे मा संभाषण आसन काइ होईल :॥:०:I। गोवळासि भलें : गावीचे आहारविहार न देखति म्हणौनि : हा ठावोवेऱ्हीं सकळ पदार्थाचें दर्शन, श्रवण अमंगळ : आणि एकी कडौनि रिगिजे एकी कडौनि निगीजे : कां मागौतें पदार्थाचें दर्शन श्रवण न व्हावें : ऐसें अमंगळ म्हणौनि : मा बुद्धीपूर्वक दर्शन श्रवण किजे तेथचा केसणा दोष हें नेणिजे : आणि युधिष्ठिर कव्हणी धर्म न करीचि : अन्नोदकें न सेवीचि : ऐसा नरकाचे दर्शन केलें : मा कलियुगीं जन्म : तेथचीं अन्नोदकें सेवीजतें असिजति : जीवधर्म भोगीजते असीजति : हिंसा किजति असिजे : पात्रभेद तो वेगळा : एणें कवणीये मायेचां पोटीं रिगिजैल तें नेणिजे : म्हणौनि भिक्षेचें अन्न, अरण्यवास, आठांहीं स्वभावाची मात्रा वर्तिजें तैं बहुत अनिष्ट चुके : अनुसरण नाहीं तरि मात्राचि वर्तावें : दृष्टीं सुखिये होइजे : परत्रीं नरक चुकति :।I: ॥१५॥</div>
<br>
<div class="lapika">लापिका :- तरि विषयरुपा पदार्थाचा स्वभाविकही संबंध कां पां त्यजविला? जे शाब्दीं विषयाद्वारें विघ्न म्हणौनि : ॥</div>
<div class="vachan">वचन :- कोमळज्ञानी विखो विघ्न ॥</div>
<div class="tika">टीका :- कोमळज्ञानी म्ह. शाब्दीं (ज्ञान म्ह. शाब्द) : विषयो तया देवताचें नाम : इंद्रादिकवेऱ्हीं : विघ्न म्ह. विशेषें हाणति : हाणति म्ह. विषयद्वारें धर्मासि विघात करीति : म्हणौनि विघ्न :॥:०:O: एरें अनिष्टें विघ्नें कां नव्हति : (जें) तयाचे तीन प्रकार : उल्हाटति ऐसें होआवें कीं : हिंसादिक दरकुटाही न चुके : आणि सकळ अनिष्टाचें मूळ विषयो : आणि अनुराग असे : हे तीन प्रकार : मग आवडौनि धर्मापासौनि धाडी तें तें विघ्न :O: देवतेचां संपादकत्वीं तीन प्रकार : रसरुपा उल्लेखाचिया अपराधा वोडवुन मेळवी : अभिमुखतेसि पुढिलाकरवी आग्रहें संपादवी : याही परतें बुध्युत्पादकत्व : मग पुरुष आपणेया आपण घे तेथही तीन प्रकार :O:०:॥ एकासि द्वितिये उल्लेखीं अपराध : एकासि प्रथम उल्लेखीं : ॥१६॥</div>
<br>
<div class="lapika">लापिका :- तरि विघ्न का होत असे? ना पुरुषासि वीरत्व नाहीं म्हणौनि : ॥</div>
<div class="vachan">वचन :- नरवीरु आति परि विषयवीरु नाहीं ॥</div>
<div class="tika">टीका :- वीर म्ह. अंतर शौर्य : बाह्य बळ : संबंधीं असौनि शारीर मानसिक सेवा न करी तो उत्तम वीर : कार्य संवरी तो मध्यम : भेणें दरकुटा रिगे तो कनियेस : साहासी (साहसा/सहस्रा) पाठिमोरे(या) करी जो मुगल तो दासी थापवेऱ्हीं मारावा : हे खीति किजते : बाहुल्याभिप्रायें : तरि अनंत उद्धरले तें कैसें :O:०:॥माळिका॥ नरातें जिंकति, तयाचिया अरणी भेदीति ते नरवीर : आति म्ह. सर्वत्र : त्रेतालागौनि आजवेऱ्हीं असति : परि विषयातें जिंकते नाहीं : विषयवीर म्ह. इंद्रियांतें दळवटी, उमस घेवों नेदी, मन विषयाकडे जावोचि नेदी : तो विषयवीर : हा विरळा : ॥१७॥</div>
<br>
<div class="lapika">लापिका :- तथाचि नष्टत्वही नाहीं म्हणौनि : हे बाहुल्याभिप्रायें : असे तो विरळा : ॥</div>
<div class="vachan">वचन :- धर्मनष्टु आति परि विषयनष्टु नाहीं ॥</div>
<div class="tika">टीका :- धर्मनष्ट म्ह. कर्म सांडिलें : जातिकुळ बुडविले (बुडळिले) : माहारी चामारीसि पडिला : यथा कर्मचांडाळ : दीक्षितकन्या : विषयाचिया चाडा धर्माचें नष्टत्व करिते असति परि ईश्वरीचिया चाडा विषयाचें नष्टत्व करिते नाहीं : विषयनष्ट म्ह. विषयांतें नाशी आणि विषयासि नासला : तें शोच्यत्व, तें रंकत्व, तें मळिनत्व, तें कुचिळत्व देखौनि विषयो थुंकी ; परता पळे तो विषयनष्ट : धर्मनष्ट बाहुल्यें असति तैसा विषयनष्ट नाहीं :O: ॥१८॥</div>
<br>
<div class="lapika">लापिका :- ऐसी विषयी विमुखता देखौनि भलतयाही पदार्थ संपादावा ऐसें उपजे : ॥</div>
<div class="vachan">वचन :- पुरुषु जवं जवं पळे तवं तवं विखो पाठी लागे : पुरुषु पाठी लागे तवं तवं विखो पळे ॥</div>
<div class="tika">टीका :- पळे तो लाठा : जवं जवं पळे हा अतिशयो : तो आपणेया आपजऊ आदरी : मग अनुकुळेंही संपादीति : यथा भिक्षा वस्त्र : मग विघ्नत्व सरले तेथ प्रतिकुळें उगलीं ठाकति :O: जयाची कणव तयासि पाठीं लागतां विखो पळें : केवि : माळेकाराचेनि दृष्टांते निमित्तापगम पाडिती : राणाइसाचा कापुस जळिनला तो कणवेतवं : भिक्षुचिये अनुकुळतेतवं आबुली लेंकरुंवे चित्तामत्तासारिखीं नव्हति : एतुले न्याये : यस्यानुग्रहमिच्छामि तस्य वित्त हराम्यहं : आपदाशोककष्टं च तस्य दुःखं पदे पदे :O: ॥१९॥</div>
<br>
<div class="lapika">लापिका :- तरि पुरुषें काइ करावे पां? ना उभयता जन सांडौनि गुण लोपौनि (लाउनि) असावें : ॥</div>
<div class="vachan">वचन :- तुष्टला जनु तरि विखो संपादील रुसला तरि प्राणा घतैल : म्हणौनि उभयता जनसंबंधु त्याज्य ॥</div>
<div class="tika">टीका :- तुष्टणें एक वैराग्य देखौनि : यथा विद्याविनोद : दुसरें : अनुकुळ किजे : मणी, मंत्र, औषध, वस्त्र : यथा कृष्णभट : काइदेवपंडित : याचे प्रतियोगी रुसणें : तेचि द्विरुप : एका गोमटें किजे तियेचि पांती आणिकां न किजे : हेंचि वैर : अकरणीं फळदातृत्व : तैसी देवता नव्हें : दाहा एकें काळीं भजिनलेया परि मात्सर्य नुपजे : अथवा आणिकीं भजे तरि नुपजे : तैसा परमेश्वर नव्हें : भजिनला तरि नेणों केसणें गोमटें दे : ना एर तरि नेणपणांत घाली : यथा सन्निपातैलेवत् : तैसेचि तत्परायण : ते सेव्य :।: भिक्षुचां ठाइं प्राणाघात तो कैसा : कखावो : वर्मस्पर्श :O:०:I।: जनाचा संसर्ग आपण किजे तेथ दोन्हीं होति : आणि आपुला संसर्ग जन करी तेथ तैसा दोष नाहीं : कां धर्म न लंघे म्हणौनि :॥: तुष्टला जन हें जीव पर अतिव्याप्ती : तणावरी पाणी घातलें तरि श्रेय जालें : ना तणावरी बैसला तरि हिंसा जाली :।I: ॥२०॥</div>
<br>
<div class="lapika">लापिका :- तरि ऐसा कवण असे पां? ना जयासि ज्ञानस्वरुपतेकरौनि विषय सुखाते नेदी तो : ॥</div>
<div class="vachan">वचन :- जाणतेया विखो सुखाते नेदी ॥</div>
<div class="tika">टीका :- जाणतेया सुख नाहीं : तत्श्च एरा आति : तोचि द्विरुप : एक स्वतः नेणता : एकें असौनि आच्छादिलें : जाणता एक पदार्थाचें स्वरुप विचारी : यथा पुरीरवा : एक देहाची अनित्यता देखे : यथा चोरासि सुळी देतां अष्टभोग : यथा सर्प लागलेयां अष्टभोग : एक परत्रार्थ विचारी : एसणें गोमटें अंतरलें ना : यातवं मानसिक सुख नाहीं : आणि इंद्रियाही न फवें : यथा एकांती रस सेविजति दुचितेपणें न फवति म्हणौनि :O: ॥२१॥</div>
<br>
<div class="lapika">लापिका :- हो कां : तरि ऐसेनि पुरुषें कव्हणीं ठाइं (स्थानी) असावें पां? ना जेथ उभयता जाणीव नाहीं तेथ : ॥</div>
<div class="vachan">वचन :- आपणेयाते कव्हणी नेणे : आपण कव्हणाते नेणिजे ऐसां स्थानी असावे ॥</div>
<div class="tika">टीका :- आपणेयातें आणिक जाणे तरि विखो संपादी : अथवा निंदा, स्तुति : ना आपण तयातें जाणिजे तरि आश्रयो : हा मज असे भलता विषयीं :O: ॥२२॥</div>
<br>
<div class="lapika">लापिका :- हो कां : तरि अनवोळखी भलतेयाचि देशा जावें आणि काइ? ना विषयप्राचुर्य वर्ते जेथ जेथ तेथ तेथ न वचावें : ॥</div>
<div class="vachan">वचन :- कानडदेशा तेलंगदेशा न वचावे : ते विषयबहळ देश : तेथ अवधुत मान्य ॥</div>
<div class="tika">टीका :- कानडदेशा तेलंगदेशा न वचावें हा पाठ : याचा अर्थ तें कां : ना विषयबहळ म्हणौनि : वरि अवधुत मान्य : विषय बहळ म्ह. विषयाचें उल्लंबन बहुत : फुकाचि विषयो मिळे : रजबाहुल्यें : चालणें, बोलणें, वास पाहाणें राजस हावभावीं युक्त : परिमळ द्रव्ये, पुष्पतांबुळादिक पदार्थ पुष्कळ : तैसाचि भोग : म्हणौनि ना :॥: अवधुत म्ह. वैराग्यनिष्ट, विषयव्यवहारावेगळा तो :।: मान्य म्ह. तयावरि बुद्धी : आवडी : देयावेया सुआवेया मनोधर्म : गेलेयां विषया भाजन होईल : धर्म जाईल म्हणौनि निराकरिलें :।: तरि तेथीचेयासि उद्धरण कैसे : ना देशानुरुप असतिपरी विहित (विहीति) :॥हे माळिका॥: ॥२३॥</div>
<br>
<div class="lapika">लापिका :- तरि विषय-दोष असति तयाचि न वचावें? ना महाराष्ट्रावांचौनि भलतयाही न वचावें : ॥</div>
<div class="vachan">वचन :- महाराष्ट्री असावे ॥</div>
<div class="tika">टीका :- महाराष्ट्रीं असतांचि योग्यता : कां जें एक वाक्य अनुष्ठिलें :O: महंत राष्ट्र म्हणौनि महाराष्ट्र : राष्ट्र म्ह. देश : परि सुखरुप आणि इष्टकारक : आणिक देश दुःखरुप आणि अनिष्टकारक : महंत म्ह. थोर : एक देश भूमि थोर : एक देश मनुष्यें थोर : एक देश ऐश्वर्ये थोर : एक देश सामथ्र्ये थोर : एक देश कौटाल्यकामानें थोर : एकी देशीं रोग दोष उपजति : मले लागे : खरुज लागे : एकी देशीं आधिदैविक ताप उठी : एकी देशीं आधिभौतिक ताप उठी : एकी देशीं आध्यात्मिक ताप उठीं : एकी देशीं मनुष्यें देशांतरियातें विष सुती : एकी देशीं देशांतरियातें भाला घालीति : देवतेपुढा प्रहरीति : एकी देशीं देशांतरीयातें धरीति, विकीति, बांधिये (बांदिये) करीति : एकी देशीं मान करीति, पूजापुरस्कार करीति, विषयो संपादीति : एकी देशीचीं मनुष्यें राजसें, एकी देशीचीं तामसें : एकी देशीचिया भूमि राजसा, एकी देशीचिया तामसा : एकी देशीचीं अन्नोदकें, फळें, पत्रशाखा, झाडें, देउळें, घरें, मळे अवघी स्थानें राजसें ; जड, चेतन पदार्थ अवघेंही राजस : तैसेंचि एकी देशीचें तामस : संसर्गेचि शारीर मानसिक उपद्रव उपजति : मग सेविलेयां काइ म्हणावे असे :॥:महाराष्ट्र सात्विक : तेथचे जडचेतन पदार्थ तेही सात्विक : तेथ असतां कव्हणीचि शारीर मानसिक उपद्रव नुपजति : आणिके देशीं शारीर मानसिक उपद्रव उपनले ते महाराष्ट्रीं असतां शमति : तेथचां अन्नोदकीं शमति : तेथचा औषधीं शमति : तेथचा वारा झड पाऊस तेहीं सात्विक : तेणें सकळ उपद्रव शमति :।: महंत म्ह. निर्दोष आणि सगुण : एक देश निर्दोष होति परि सगुण नव्हति : महाराष्ट्र निर्दोष आणि सगुण : आपण निर्दोष आणि सगुण तैसेंचि आणिकातेहीं निर्दोषां करी आणि सगुणां करी : अनिष्ट न निफजे म्हणौनि निर्दोष : इष्ट निफजे म्हणौनि सगुण : तेथ असतां अनाचार करावेयाची बुद्धी नुपजे : आणि उपनली तरि करुं न लाहीजे : लोकांहातीं, गुरुकुळाहातीं अनाचार करुं न लाहिजे : आपण अनाचार न करी, आणिकासि करुं नेदी तें महाराष्ट्र : धर्मसिद्धी जाए तें महाराष्ट्र : अक्रिया सिद्धी जाए जया दादेयाचेनि, जिये बाइयेचेनि ते बाइ अथवा तो दादा तेलंगदेश : ॥२४॥</div>
<br>
<div class="lapika">लापिका :- तरि महाराष्ट्रांत सर्वत्र जावें आणि काइ? ना जेथ जेथ देवताचे अति अभिमान तया स्थाना न वचावें : ॥</div>
<div class="vachan">वचन :- मातापुरा कोल्हापुरा न वचावे : तिये साभिमानिये स्थाने : साधकांसि विघ्न करीति ॥</div>
<div class="tika">टीका :- मातापुरीची अनुकुळ हो अथवा प्रतिकुळ हो परि विखो न संपादी : वासनिका काहीं न करी : यथा तुरकवत् :O:०:॥माळिका॥ मातापुरा कोल्हापुरा न वचावें हें वचन पाठ : याचा अर्थ पुढिली विश्रांतीचा :॥: साभिमानिये म्ह. अति असुरें : तिये भूमिचा देवतासि थोर अविःकार : तेथ गेलेयां अनुकुळाही क्षोभे : विघ्न करी : जैसें समर्थाचेया गावा हीन दंभेसी जाए : मग तो तयासि विघ्न करी : तैसें तियें समर्थें : हा हीन : तेथ गेलेयां तियें विघ्न करीति :॥: साधक म्ह. अनुसरला : विघ्न म्ह. विघात करीति : तरि काइ विषयो संपादीति : म्हणे ना : तो काइ संभवाचां घरीं येत असे : तरि विघ्न तें कैसें : ना सत्व, स्मरण, चर्या जाए : बुद्धीभ्रंश होए : अंतःकरण जाए : हातपाय डोळे जाति : देहीं रोग उपजे : कां तात्काळिक देहचि जाए :।: तरि इतरासि कां न करीति : ना तो अज्ञान आणि जावें ऐसें प्राक्तन : देवता नेति असे म्हणौनि : ॥२५॥</div>
<br>
<div class="lapika">लापिका :- तरि मध्यदेशीच असावें आणि काइ? ना देशाचां सेवटीं झाडातळीं जन्म क्षेपावे : ॥</div>
<div class="vachan">वचन :- देशाचा सेवटी झाडातळी जन्म क्षेपावें ॥</div>
<div class="tika">टीका :- देशाचा सेवट गडे आरुता : दोन्हीं भाषा मिसळलीं मनुष्यें : एकें नावेक बहुतें तो सेवट (ते गडे) : सुख-दुःखरहित तें झाड : जन्म म्ह. जेथौनि अनुसरला तें जन्म : नसुधेंनि बोधें तें मात्रचि : संपूर्ण नव्हे : क्षेपणें शारीर कष्ट, मानसिक दुःख : यथा निधान साधावेया क्षेपिजे (खपिजे) : यथा चोर खपे :॥:०:O: क्षेपणें तें झाडांचि तळीं : कां कष्ट म्हणौनि :O:०:I।: क्षेपणें शारीर कष्ट : स्मरण थोर : क्रिये आंतु स्मरण असे : स्मरणांतु क्रिया नाहीं : नसुधी क्रियाचि स्वीकरीलि असे : प्रयत्निया तयाचें दुःख देखों न सकति : लवकरि नेति : दुःखेंचि योग्यता : तुष्टि पुष्टि : संबंधौनि, गाउनि, देशौनि पळविला : जेथ अनिष्ट नाहीं तो देश : तियें मनुष्यें तयासारिखें होआवें : कां साजात्यां वेध : दोष न ये : नेघति : राग, द्वेष, काम, क्रोध, कथन, अन्यवार्ता मानसिक, वाचिक सानें निरोधिलें ; हा निरोध साहिला हें क्षेपणें नव्हें :।I: ॥२६॥</div>
<br>
<div class="lapika">लापिका :- तरि ऐसा त्याग करुनि पुरुषें झाडातळीं काइसेनिसीं क्षेपावें पां? ना दृष्टे श्रुतें परमेश्वर स्मरणेसी : ॥</div>
<div class="vachan">वचन :- हे देखिले तैसे आठविजे ॥</div>
<div class="tika">टीका :- देखिलें म्ह. मूर्तीचीये ठाउनि वस्त्रें, अलंकार, परिवार, स्थानें : ना अंतर तरि अवघेया शक्तीयुक्त :।: मग तयाही परता गाभा : साधिकरणीं मूर्ती संयोगिये पदार्थ ते दृष्ट : एर अवघें श्रुतचि : आठवण म्ह. तोचि अर्थ निरंतर मनीं असे :O: एकी लीळे गोसावीं प्रसन्न : एकी खंति स्वीकरिली असे : दोहीं तारतम्य बहुत असे ऐसें जाणावें : ॥२७॥</div>
<br>
<div class="lapika">लापिका :- तरि ते स्मरण कैसें? ना चतुर्विध : ॥</div>
<div class="vachan">वचन :- नाम : लीळा : मूर्ती : चेष्टा ॥</div>
<div class="tika">टीका :- नाम म्ह. एक नियत स्वीकार : मग जिये काळीं, जिये देशीं, जिये गावीं, जयाप्रति जें तें :O: लीळा म्ह. चेतनेसीं आणि सहेतूका : मूर्ती म्ह. रुप, वय, गुण, वर्ण, जो जैसा अवयव ; खुति, खावणी ; जियें काळीं जैसा अवसर ; वस्त्रें, अलंकार ; उदास, प्रसन्न ते आठविजे :॥: चेष्टा म्ह. जडेंसीं आणि निर्हेतुका : ऐसें चतुर्विध स्मरण : एकापसि एक सामान्य विशेष : ॥:०:I। अमुके नाम धरावें हा स्वरुपींहुनि स्वीकार : नाम जाणितलेयां ईश्वर वश होए : कां सर्वदा लेखी तरि नामेंचि लेखी : नाम ठाउकें जालेया ते मनुष्य आंतुडे : भाट नाम घेउनि जवं जवं वाणीति तवं तवं फुरकटैजे : म्हणौनि नामाचें स्मरण थोर : ॥२८॥</div>
<br>
<div class="lapika">लापिका :- तरि काइ अवघेंयाही सारिखेचि स्मरण घडे? ना पुरुष-भेदें तीन भेद जाले : ॥</div>
<div class="vachan">वचन :- स्मरण : अनुस्मरण : सकृत स्मरण ॥</div>
<div class="tika">टीका :- असतिपरी आंतुल एक अर्थ : हा दुसरा : विरहो गेलेयांहीं मुख्य स्मरण : यथा भट : कोमळाचा गेलेयां तें लक्ष्मींधरभटाचेया सारिखें अनुस्मरण : सकृत जैसें हरीभट निपुण प्रयत्नियें : आकरा विश्वेयांचिये ठाउनि वीसपर्यंत उत्तम : पांचांवरौतें दाहापर्यंत मध्यम : एर कनियस :O:०:I।: स्मरणे काइ होए पां : तोंडे करितां भितरासि ये : त्यागासि ये : ईश्वरीं कणव उपजे : तो चिंती ते होए : अभिचारिक अविद्येचें अथवा अविद्यात्मकाचें चिंती ते होए : बोधांत घडलीं जियें कर्में तियें नासति : अप्राप्तीचेनि न्यायें : संपादके थोर वोखटें संपादू न सकेति : तयासीचि सौभाग्य ये : मान्यता ये : एकाधा निमित्तविधी घडे, कां बोलतेया भिक्षुची जवळीक होए : ईश्वरीचें गोमटें वाचनिक नव्हे : तयाहीहुनि थोर तें सावेयाचि नव्हे : न स्मरे तरि ईश्वरी खंति ये : तेणें थोर वोखटें : नामोच्चारें कथन नव्हे : कां करावें म्हणितले म्हणौनि : एरें होए : अपरोक्षज्ञानियें, देवता, विद्यावंत, दुरदर्शनिये, दुरश्रवणिये, खेचर, पिशाच आइकति म्हणौनि :।I: ॥२९॥</div>
<br>
<div class="lapika">लापिका :- तरि पुरुषें कैसें करावें पां? ना शयनासनादिके विसरते स्थानींही परमेश्वरातें न विसरावें : ॥</div>
<div class="vachan">वचन :- तुम्हां शयनासनी भोजनी परमेश्वरुचि होआवा कीं गा ॥</div>
<div class="tika">टीका :- शयनादिके हें विसरतें स्थान : हा तवं अनुभव : निद्रा करिता लयंगता होआवें : यथा अनुसरलेयाचे मरण : अथवा व्यापारग्रस्ताची निद्रा : स्वभाव न भरतां ईश्वर सोडिला तेणे जीतांचि सोडिला : कां जें मृत्येंसी उपमीलें कीं : मग तेणेंसींचि उठावें : ते आत्मलब्धि : यथा सृष्टीकाळवत : तो माझारी तुटों नेदीचि : हे तेणें केलें : बैसणेयाचां ठाइं श्रमला आला : ग्रामांतरीं भिक्षा करिता : कां जें तयासि तेतुलेंचि बहुत कीं : आपुलेया दृष्टीं न पाहावें : आणि जेवितां भुका अन्नें (अन्नीं) दौश्चित्य :O: ॥३०॥</div>
<br>
<div class="lapika">लापिका :- ऐसें स्मरण करितां काइ होए पां? ना परमेश्वरांसि तोष होउनि सन्मुख होति : ॥</div>
<div class="vachan">वचन :- ऐसें होए : ऐसे म्हणिजे हो ॥</div>
<div class="tika">टीका :- ॥माळिका॥ ऐसें होए म्ह. तोष उच्चारणाचा : ऐसें म्हणिजे हो म्हणितलेया तोचि विधी विहिला : ॥३१॥</div>
<br>
<div class="lapika">लापिका :- ऐसे स्मरण जरि नव्हवे तरि पुरुषे काइ करावें पां? ना अल्पकाळ तरि स्मरावें : परि शून्य दिवस जावो नेदावा : ॥</div>
<div class="vachan">वचन :- एक दोनि वेळा यांते आठविजे : परि वंध्यु दिवसु जावो नेदिजे ॥</div>
<div class="tika">टीका :- एक दोनि वेळ आठविलेयां अवज्ञा चुके : आणि प्रसव होए : आणि तेतुलें तरि गोमटे झालें : वंध्य हें व्याप्ती सकळ चर्ये : तेथौनि एक म्हणितले तरि जालें : आणि आजि मज काइ जोडलें ऐसें पाहावें :O:०:I।: एक दोनि वेळ आठवण ते ईश्वरेसीं सोइरिकेचा सांदा तुटों नेदावा : एऱ्हवीं तेणें काइ ईश्वर होईल : ॥३२॥</div>
<br>
<div class="lapika">लापिका :- तरि अल्प काळ तरि कां पां करावें (स्मरावे)? ना रिते हृदयी जीवधर्म मनोधर्मादिक संचरति म्हणौनि : मग अनंत न सामाये म्हणौनि : ॥</div>
<div class="vachan">वचन :- अनंतु सामाये तेथ आणिकु न सामाये : आणिकु सामाये तेथ अनंतु न सामाये : कां अनंतु तो अनंतु कीं ॥</div>
<div class="tika">टीका :- ॥माळिका॥ अनंत सामाये म्ह. ईश्वर जयाचां हृदयी असे : तेथ आणिक म्ह. जीवधर्म, मनोधर्म, रजस्तमाचे मनोरथ न समाति : याचि परी तद्वैपरीत्यें : कां तो अनंतु : तेथ दुसरेया अपवाड : दुसरेनि तया अपवाड : ॥३३॥</div>
<br>
<p>३) मनसा वाचा कर्तव्ये प्राप्त त्याग वैराग्य क्रियास्वरुप आशंसा निरुपण (वैराग्य दंडक) ३४-६१ २८</p>
<div class="lapika">लापिका :- तरि ऐसा अनंत कवणाचा हृदयी सामावे पां? ना उभये फलोपभोगीं विरमला तयाचा : ॥</div>
<div class="vachan">वचन :- इहामुत्रफलोपभोगविरागो वैराग्यम् ॥</div>
<div class="tika">टीका :- अदृष्टफळालागौनि कव्हणी विशेष उद्यम न करी : कां दृष्ट तें बलवत्तर कीं : धर्मबुद्ध्या पदार्थाची नावडी तो विरक्त : वैराग्य म्ह. पदार्थाची चाड नाहीं : जालेया तोष नाहीं : नव्हता दुःख नाहीं :O: ॥३४॥</div>
<br>
<div class="lapika">लापिका :- तरि ऐसेनि पुरुषें झाडातळी क्षेपित सातां कव्हणे ठाइं असावे पां? ना दोहीं देशाचिये संदी मार्ग सांडौनि असावें : ॥</div>
<div class="vachan">वचन :- गडीं सिडीं असावे ॥</div>
<div class="tika">टीका :- भटाचें बोलणें : सेवट म्ह. श्रीनगर, जुन्नर, कल्याण, खांदार : तीन भाग मऱ्हाटे तो सेवट : सरिसी तें गडे : तेथ वोळखती भेटति : विषय संभव : सुपरवसे (सुपरीवसे/सपुरवसे) मनुष्यें : निंदा स्तुति : वोखटिया गोमटिया वार्ता संबंधियाचिया : जरि ममता तरि वोवांडी : यथा सारंगभागवत : जोगनाएक :O: गडे कानड तेलंग : आपुला दोष सांडौनि वर्ते ते गडे : जैसें शाक्तेया आमुची शास्त्रिये भिक्षा : मनुष्यें थोडीं बहुतें हे विवक्षित नव्हे : सिडी मार्ग सांडौनि अवकाशरुप :O: ॥३५॥</div>
<br>
<div class="lapika">लापिका :- तरि तेथ कैसा गावीं असावें पां? ना सानें असंभवाचें तैसा : ॥</div>
<div class="vachan">वचन :- हाळियां पाळीयां असावें ॥</div>
<div class="tika">टीका :- ॥माळिका॥ हाळियां तिया सानिया : दाहा पांचा घरांचिया : तीन वर्ण सकृत : पाळीयां म्ह. अनियेतवास : यथा वणिजारेवाडियां :॥:०:O: पाळीयां एणेंकरौनि निढाळता सावेयांचि : कां जें तियें मनुष्येंचि तवं प्रवासियें : मग तयासि कैचें : ॥३६॥</div>
<br>
<div class="lapika">लापिका :- परि अनियतवासें असावें : एऱ्हवीं एका स्थाना झाडाची सवे लागैल : ॥</div>
<div class="vachan">वचन :- एका झाडाची सवे न होआवी : एका स्थानाची सवे न होआवी ॥</div>
<div class="tika">टीका :- (जड) चेतन पदार्थ एक सगुण : एक निर्दोष : एक सदोष : निर्दोषा, सगुणा पदार्थाची नावडी आणि सदोषाची आवडी तरि थोरचि सवे लागली तरि धर्मापासौनि जाईल कां गेला ऐसें जाणावें : तैसेंचि झाडाचां ठाइं, स्थानाचां ठाइं, वासनिकाचां ठाइं, भिक्षु संगा सुश्रुषे जवळीकेचां ठाइं : करितेया देतेया दोघांही सवे लागली : दोहीं ठाइं समान गुण अथवा समान दोष असतां एके ठाइं चित्त राहे, एके ठाइं न राहे तरि सवे लागली जाणावी : ॥३७॥</div>
<br>
<div class="lapika">लापिका :- तरि काइ सवेचेनि दोषें स्थानादिक त्याज्य? ना जेथ देवता प्रतिष्ठित भोग वर्तति तें विशेषें त्याज्य : ॥</div>
<div class="vachan">वचन :- भोगस्थानीं न बैसावें ॥</div>
<div class="tika">टीका :- भोग ते अष्टविध : तेथ विकल्प प्रधान : दुसरें : न लेखणेनिं क्षोभे : यथा उपाधी : मग चोखट देउळ आंगण तेथ थुंकणे मुतणें : हे तीन प्रकार :।: मग देउळवांचौनि एरें स्थानें तेथ विकार :O: ॥३८॥</div>
<br>
<div class="lapika">लापिका :- तरि ते कां पां त्यजावें? ना भोगस्थान तीर्थादिक पुरुषांते झांकोळीति म्हणौनि : ॥</div>
<div class="vachan">वचन :- तीर्थ : देवता : पुरुषु इये तीनि आपलवीति ॥</div>
<div class="tika">टीका :- तीर्थ एकें सर्वदा : एकें काळ-विशेषें : जैसी सिंहस्थीं गंगा : तथा क्षेत्र : यात्राकाळीं : पुरुष म्ह. सामग्री, उपाधी, सामर्थे : आपलवीति म्ह. मनातें झांकोळीति : मग म्हणे, कैसें निकें पवित्र तीर्थ ; कैसी सत्वस्थ देवता ; कैसे पुण्यपावन पुरुष म्हणौनि वाणी : विकल्प संचरे : ॥३९॥</div>
<br>
<div class="lapika">लापिका :- तरि ऐसीचि स्थानें त्यजावी? ना जेथ सविकारें लेपें असति तियेंही त्यजावीं : ॥</div>
<div class="vachan">वचन :- लेपाचा देउळीं न बैसावें ॥</div>
<div class="tika">टीका :- लेपें धडें अथवा फुटकीं : दृष्टें अथवा श्रुतें : चित्रापासौनि लेप थोर : तेथ नसुधिया रेघा : एथ अवयव-शुद्धी : एहीं दोहीं वचनीं निषेध जो देशामध्यें असे तयासि : एरा देउळचि नाहीं मग तें कैचें :O: ॥४०॥</div>
<br>
<div class="lapika">लापिका :- तरि विकार विकल्पादिक दोष संभवे स्थानेचि त्यजावी? ना अवांतरें शरीरस्थें लिंगादिकेंहीं त्यजावीं : ॥</div>
<div class="vachan">वचन :- लिंग : चिन्ह : मुद्रा न होआवी ॥</div>
<div class="tika">टीका :- लिंग जाति द्योतक होउनि अत्याज्ये : यथा अविद्या लिंगदेह : तेंचि कवण : ना शिखा, सूत्र, टिळा : हे ब्राह्मणत्वाचें द्योतकत्व : चिन्ह म्ह. वेष द्योतकत्व : यथा पव्हेयाचें चिन्ह, धौ, वोडियाना, जोगीवटा (जोगवटा) एवमादिक :॥: मुद्रा म्ह. विशेष द्योतकत्व : यथा नागमुद्रा, फरसमुद्रा : हा अमुकिये मार्गीचा : झोळी, काठी, वेढें : तैसीचि उठी बैसी : कवण दोष पां : जे भजन, निंदा, स्तुति, हिंसा, विकल्प हे पांच दोष :O: ॥४१॥</div>
<br>
<div class="lapika">लापिका :- तरि शारिरी येचि न व्हावीं? ना पुष्ट्यादि विषयपात्रताही न व्हावी : ॥</div>
<div class="vachan">वचन :- विषया पात्र न व्हावें ॥</div>
<div class="tika">टीका :- ॥पात्र॥ पुढील आपणेयातें देखौनि विषयो भोगी ते पुष्टी, चोखटीव, वरील चेष्टा : यथा उदकपात्र मग गवसणी :O:०:I।: वोळखणेंयांचे कार्य किजे तया नावं वोळखणें : जैसा सीद्ध नोळखतीचि : आइकणे, जाणणें, देखणें, वोळखणें हें अवघे कार्यासीचि वाचक : तैल्यकार युग्म : सीद्ध रे सीद्ध : साळिवाहान हट : डोमेग्रामीं मासोपवासिनी मार्तंडा शिक्षापण म्हणौनि :I: ॥४२॥</div>
<br>
<div class="lapika">लापिका :- तरि हे दोष काइसेन चुकति पां? ना मनुष्यमात्र होए तेणें : ॥</div>
<div class="vachan">वचन :- मनुष्यमात्र होउनि असावें ॥</div>
<div class="tika">टीका :- मनुष्य म्ह. वय, रुप, गुण, उपगुण, जाणीव, सिहाणीव, कुशळता, बळ, पराक्रम ते मनुष्य : एर नव्हे : तयाची मात्रा कैसी : ना चिन्ह नाहीं, उपाधी नाहीं, सामग्री नाहीं : असौनि लोपीली ते नाहींचि बोलिजे : नसुद्धें देह : तेही मळीन रोडिकें : यातें मात्रा बोलिजे : ॥हे माळिका॥:०:I।: देहशोखणमात्र तैसें जीव शोखणमात्र : जीवें मनें मात्रा वर्तावें : ईश्वर पासिचि असे ऐसें अध्यासी तैं अनिष्ट चुके : एरा दुरीचि पडे : ॥४३॥</div>
<br>
<div class="lapika">लापिका :- तरि मनुष्यमात्रचि होआवें? ना मळीन कुचिळत्वही होआवें : ॥</div>
<div class="vachan">वचन :- जोगिया तो मसी घसी लीतला होआवा कीं ॥</div>
<div class="tika">टीका :- लीसी म्ह. लुंचणें : आंगीचा केश, खत, खांडुक, फोटकुळी तोडणें : माती खरवंडणे : दुसरे : आपणेयातें चितारणें, उजुसजु (उजुसूजु) नेसणें, पांगुरणे : पुसणे म्ह. हातपावो धुणे, पांढुरसि पुसणे, जीगिमीगि आणणें : हें तया प्रकरणानुरुप : हें आवडे तरि एर नावडे : कां अंशवेधें संपूर्णाची प्राप्ती म्हणौनि :O:०:॥: जोगी म्ह. मळीन, रोडिका, दुःखीस्थ :॥: मसी म्ह. धुळि सारकेतु : घसी म्ह. चिखल, सेण : तो एणेसीं लीतला होआवा : ॥हे माळिका॥ : ॥४४॥</div>
<br>
<div class="lapika">लापिका :- ऐसें देहादि निर्दोषत्व मिरवावें आणि काइ? ना हाही एक विकारचि : ॥</div>
<div class="vachan">वचन :- जीवासि वैराग्य मिरऊ आवडे हाही एकु विकारुचि कीं गा ॥</div>
<div class="tika">टीका :- मिरवणें ते यथा वर्तेवरील : आपणेयां आणि सभेएउतें न पाहे :O:०:॥माळिका॥ वैराग्य मिरवी म्ह. अरण्यीचिया गोष्टी सांगे : आमुकिये ठाइं वाघ साप आला : पुढिला देखतां उणे अन्न घे : आंग उघडी : फाटुकें वस्त्र दाखवी : तें मीरवणें : हा विकार : तेंणें कीर्तींकठियाची परी होए : ॥४५॥</div>
<br>
<div class="lapika">लापिका :- तरि ऐसिये विकारनाशके क्रियेचा ठाइं विकार कां पां उपजे? ना जीव सर्वदा विकारयुक्त असे म्हणौनि : ॥</div>
<div class="vachan">वचन :- जीवु विकारावेगळा केव्हेळांही जालाचि नाहीं ॥</div>
<div class="tika">टीका :- विकारावेगळा नव्हे तरि शून्यता ते कैसी : ते प्रथम उल्लेखावाचक :O:०:॥माळिका॥: विकारावेगळा नव्हे म्ह. प्रथम-उल्लेख तो स्वभावरुप न संडीत वर्ते यातें वेगळा नव्हे : एर प्रयत्नें नेमत (नेमीत) असे : ॥४६॥</div>
<br>
<div class="lapika">लापिका :- तरि काइ विकारकार्ये अवघेयांसि सारिखेंचि? ना वेडेयासि वेगाचि बाह्यासि ये : ॥</div>
<div class="vachan">वचन :- बाइ : वेडेयाचे विकार ते बाहीरि प्रकटेति ॥</div>
<div class="tika">टीका :- वेडा म्ह. जेवितां हे शाकवती निकी जाली, हे वाउर जाली म्हणे : आणि वेडा तो विकारें : कां जें वेडेपण तें मुळीचें तैसा हा मुळीचा कार्यवेडा : कां जें सिहाणेयांचा विकार कार्यासि न ये म्हणौनि : वेडेयाचे बाहीरि प्रकटति : इंद्रियाचिया वाउगिया चेष्टा : ॥हे माळिका॥ : ॥४७॥</div>
<br>
<div class="lapika">लापिका :- तरि विकारचि अत्याज्य? ना प्रकृतीरुप ते ते विशेषे अत्याज्य : ॥</div>
<div class="vachan">वचन :- बाइ : स्वभावासि (स्वभावा) नाशु नाहीं ॥</div>
<div class="tika">टीका :- प्रकृतीरुप तें अत्याज्य : प्रयत्नें दाटी : मागुतें उठीति : परि जेणें उपायें जें शमे तें करावें : विरोधिये नव्हे : यथा आगि लागलेया गवतें घर सेइजे (सीइजे) : पुळिये खांडुका मृगांकें काइ होईल : इंद्रियार्थें विकरला तया स्वरुपाचा परामर्श अप्रयोजक : तेथ पदार्थाचा वस्तुविचार : अनित्य : अमेध्यवत् : आपुली अनित्यता ऐसें विचारावें :O:०:O: शोधीचें॥: स्वभाव म्ह. प्रकृती : विकार नव्हे : डोळेयाचा पाहिजे हा स्वभाव : अन्यथा होउनि पाहिजे हा विकार : विकार इंद्रिय-धर्म : देखिजें, आइकिजे हा इंद्रियाचा धर्म : यातेंचि स्वभाव : हातीं काडी :O:I: रजस्तमें पातळें : प्रकृती पालटेना : मग जाणणेंही नाहीं : ॥४८॥</div>
<br>
<div class="lapika">लापिका :- हो का तरि विकारासि काइ लक्षण? ना इंद्रियाचा विषयो नव्हे तेहीं वाहे करुं आवडे हाही आदिकरौनि विकारचि : ॥</div>
<div class="vachan">वचन :- हाती काडी धरीजे हाही आदिकरौनि एकु विकारुचि कीं गा ॥</div>
<div class="tika">टीका :- काडी कव्हणा इंद्रियाचा विषयो नव्हे परि वायांचि धरुं आवडे एतुलेयाचि नावें विकार :O:०:॥ म्हणौनि हातीं काडी धरीजे तेथ विकार : आणि हिंसा सूक्ष्म (सूक्ष्मा) जंतुची : आणि अव्यक्त स्वरुप तादात्म्य(त्मक) होउनि स्वरुपीं रमत असे तो आश्रम (आश्रयो) मोडिला हा दोष : आणि व्यक्तमंता अनंता अवताराची प्रवृत्ती भंगिली : महादाइसाचेनि न्याये : ऐसें च्यारि दोष होति :॥:०:I।: गवसणी बरवी : वाहाणा : करवती : दुधिया : काठी : पायेपुसी : जोगीवटा : वोडियाना : नितळ ठिगळ : दात उटी : डोळे पुसी : चोखट अंग, वस्त्र : कवतुक पाहो जाणें : बरवी घोडी पाहे : मांदी पाहे : हाती काडी धरी हा सेवट विकाराचा :I: कौतुक कव्हणीचि न पाहावें : कां पां : मरण पावैल : यथा पर्वीं दायंबा : यथा जयद्रथ अग्निप्रवेशीं अर्जुनदेवाचां : म्हणौनि धर्म-व्यतिरिक्त काहीचि न पाहावें : दृष्टादृष्टीं दोष होईल : ॥४९॥</div>
<br>
<div class="lapika">लापिका :- एवं ऐसें कार्य कारण सांगितले तरि शाब्दीं निरासासि कोण अर्ह पां? ना कार्यचि : ॥</div>
<div class="vachan">वचन :- यें दशे कार्यसंन्यासु आति परि कारणसंन्यासु नाहीं ॥</div>
<div class="tika">टीका :- बहुत सवे धर्म-व्यतिरिक्त न नसे : उपनलें तैं प्रथम उल्लेखाचा दोष : धर्मकार्य नासलें तरि दुःख करावें : अल्पचि : एक दुःख ईश्वर निमित्तें : एक सृष्टीव्यवस्था : एक पुरुषापराधें : सेवा, शुश्रुषा, श्रमनिवृत्ति व्यक्ताचें : सृष्टीव्यवस्था अव्यक्ताचें : तयाचि आंत मेलें आइकीजताये : पुरुषें ज्वर आणिला : पाठीं प्रयत्नें साहिला : तरि साहावें म्हणितलें असे : ईश्वर स्वीकरीति : सृष्टीव्यवस्थेचें साहावें : ईश्वर स्वीकरीति :।I:०:॥माळिका॥ यें दशे म्ह. कोमळ दशे : शाब्दीं : कार्य संन्यास आति म्ह. रजस्तमाचें कार्य नेमणें असे : न्यास म्ह. निरसणें असे : परि आत्यंतिक कारणाचा नाहीं : चातकन्यायें प्रथम उल्लेखाचेंचि तवं नाहीं : जरठत्वें(त्वा)वांचौनि : दुसरेया उल्लेखाचा आति : तो कार्यरुप : ॥५०॥</div>
<br>
<div class="lapika">लापिका :- तरि कार्याचा निरास कां पां करावा? ना एणेंविन धर्मी अर्हता नाहीं : ॥</div>
<div class="vachan">वचन :- रजस्तमे निरसौनि सत्वस्थिता धर्मी अधिकारु ॥</div>
<div class="tika">टीका :- जें निरसणें ते तैसें देह, स्थान असंभावना यें दोंन्हीं जाली तरि आपसेयाचि होए : ना ऐसा एखादा सदैव : संबंधी असौनि करी तो विपायें : मग धर्मचि मिष करुनि जे रसाळता, शब्दाची, झाडाची, उचिता अन्नाची : रखरखेपण तेही ना : देह इंद्रियाचें दमन : रजस्तमाची वस्तीचि मोडीली : तैं निरसणें : आणि मनाचा धर्म सत्व तो राहिला तैं धर्मीं (धर्मां) अधिकार जाला :O: सत्व उपजावेया देहाची अनित्यता आणि उभयाचें दमन :O: धर्म म्ह. शास्त्र, चर्या, दुःख, आर्ती एवमादिक : तया अधिकार :॥:०:I।: पद्मनाभिदेवीं मनोरथ केला ; माझेयासि गोसावियाचि बुद्धी होए कां तरि मीं एथ असो लाहातों : एतुलेनि अपराधें जाडीं पोतें हिरतलें : मा रजस्तमाचे आवडीचे मनोरथ निरर्थक कैसें उपसाहाति तें नेणिजे : ॥५१॥</div>
<br>
<div class="lapika">लापिका :- तरि धर्म तो कव्हणाचा? ना विहिताचारनिष्ठाचा : ॥</div>
<div class="vachan">वचन :- आचरे तयाचा धर्मु ॥</div>
<div class="tika">टीका :- आचरता म्ह. निषेधा नातळे : विधीतें न लंघी : कां निरंतर प्रमाणा अधीन : क्रियेसि उदितचि असे : तयाचा धर्म म्ह. शास्त्र, चर्या, स्मरण, दुःख, आर्ती, नित्यविधी, निमित्तविधी, स्थान, प्रसाद : हे अवघे तयाचें : ॥हे माळिका॥ : ॥५२॥</div>
<br>
<div class="lapika">लापिका :- तरि आचरतेनि पुरुषें कैसें असावें पां? ना निरसतादिक अंगीकरुनि असावें : ॥</div>
<div class="vachan">वचन :- निरसा : निराशा : निराश्रया होउनि असावें ॥</div>
<div class="tika">टीका :- निरसा म्ह. ऊस पिळिजे मग चोवड उरे : आस म्ह. आमुकें होआवें : एणें मज देयावें : या घरा जावों मग काही सुति : व्यवस्थीत सुती तयाचि जाइजे तो आश्रयो : आश्रयो म्ह. आलंबन : धर्मव्यतिरिकें मनुष्याचिये ठाउनि सुई थिगळपर्यंत अनुचिता पदार्थाची आस अथवा संग्रहो हाही विकल्पचि : यथा सिंदेवत् :॥: परि उचित धर्म प्रसाद संगालागौनि भिक्षुतें प्रार्थणें हेंहीं तेचि : तरि तयाहीं लागौनि तोचि प्रार्थावा : असन्निधानीं विधीक्षाळणमात्र एक शब्द तयातें म्हणावा : हें कार्ये : परि अंतःकरणीं ऐसी वासनाही न करावी ; हा मज देईल : मग उचित देश, गाव, घर यांचाहीं आश्रयोचि : मी एथ अमुका काळ, पाहार एक, दिस एकदोनिपर्यंत एथ असैन ऐसें न म्हणावें : यावद्बाध :॥: हे कंथा, झोळी माझी नव्हे : जया देवविली तयाची : मग हें देह माझें हाहीं आश्रयोचि : जें गोसावियासि दिधलें तें माझे कैसें : एणेंकरौनि असतिपरीचे तिन्हीं शब्द योजावे :O: ॥५३॥</div>
<br>
<div class="lapika">लापिका :- तरि काइ हेचि न व्हावे? ना सुखरुपता पुण्यरुपता तेहीं न व्हावी : ॥</div>
<div class="vachan">वचन :- सुखश्रेयां वेगळेयां होआवे ॥</div>
<div class="tika">टीका :- सुख म्ह. सुखरुप जे क्रिया ते न करावी : देउळाचा उबारा : कंथेचा सुरवाड : दाट साइली : उन्हाळा तोंड पाय धुणें : स्याळा वोतपळी :॥: श्रेय म्ह. पुण्यरुप जे क्रिया ते न करावीं : जंतु तिर्यंचाची कणव : तान्हैलें भुकैलें म्हणणें : तया निकें करणें : भया, मरणा, दुःखापासौनि सोडवणें : तें केलेयां श्रेय होए : टेळेनि वरिपडिलेया किजे : तें दूषणाभेण : तेथ बाध नाहीं : कां जें अपराधें टाकौनि आलें : न करितां निंदें भाजन होईल : तेणें तया पाप आपणेया पाप : देवतांचिया क्रिया तोखिजे तेणें श्रेय होए : परि आपणेया धर्महानी : ॥हे माळिका॥ : ॥५४॥</div>
<br>
<div class="lapika">लापिका :- तरि काइ हेचि न व्हावें? ना विहिते पदार्थी रुचि निरर्थक क्रिया हेही न व्हावे : ॥</div>
<div class="vachan">वचन :- रसक्रिये वेगळेयां होआवें ॥</div>
<div class="tika">टीका :- रस म्ह. उचिता पदार्थाची गोडी : कालविलें अन्न : देउळ : झाड : एवमादिक :॥: क्रिया म्ह. वायाचि उठे : बैसे : चाले : बोले : खतखत सुटे :O:०:O: वायां वायां व्यापार किजे : एथची काडी एथ ठेविलेया तेणें हिंसा, आज्ञाभंग : यें दोन्हींवांचौनि अव्यक्त ईश्वर तादात्मक जाला असे तो आश्रय (आश्रम) भंगिलेया अव्यक्तीं तरि नाहीं परि व्यक्तमंतचि दुखवला : कां जें अक्रिया होआवें यातवं :O: ॥५५॥</div>
<br>
<div class="lapika">लापिका :- तरि काइ हेंचि क्रिया त्यजावी? ना भलतेनि बलवत्तरेंही कर्मादिक नाचरावें : तथा सहेतूक विहित क्रियाही त्यजौनि सर्वदा केवळ दास्यत्वें वर्तावे : ॥</div>
<div class="vachan">वचन :- कर्म : धर्म : विधी : विखो परित्यजौनि परमेश्वरां शरण रिगावें ॥</div>
<div class="tika">टीका :- कर्में म्हणिजेति बहिर्याग : पुण्यरुपा क्रिया : पापरुप ते अकर्म : हा चतुर्विध विकल्प वासनिक करी परि एणें अकरणें जें गोमटें ते नेणें : ऐसाहीं जरि करणें तरि एथिचाचि करुं कां : भिक्षु, स्थानें तेथ जैसे करावें : मग तें फळ ईश्वर देईल : कां तो चिंतामणी कीं : अन्यत्र आर्जित देयावें तो लीळावशेहीं देईल : मग अनुसरला जेतुली चर्या करी मज गोमटे होईल हाही विकल्पचि : प्रतिक्षणी मीं गोसावियांचे दास्य करीत असे ऐसें निदिध्यासन करावें : यथा सोमण :O:०:॥: कर्म म्ह. व्यवसायरुप : जयासि जो उद्यम : जिये जाति जो व्यवसाय : जिये वर्णीं जों उद्यम : अनेकी कळा : चमत्काररुपा : वेद, शास्त्र, ज्योतिष, वैद्यक मुख्यकरौनि जेतुलेंही पोट भरावेयाचे उपाय यातें कर्म शब्दें बोलिजे :॥: धर्म शब्दें देशधर्म, ग्रामधर्म, जातिधर्म, कुळधर्म, वर्णधर्म, आश्रमधर्म, पुराणधर्म, आगमधर्म, प्रवृत्तीधर्म, निवृत्तिधर्म, युगधर्म, राज्यधर्म : हें धर्म शब्दें बोलिजे :॥: विधी म्ह. विहिला तो : जयाचां अकरणीं प्रत्यवायों : नित्यक, नैमित्यक : संध्यास्नान : षट्कर्मादिक : मग श्राद्ध, तिथि, पर्वणी इत्यादि विधी :॥: विखो पांचाही इंद्रियांचा : अष्टभोगादिक : जयातें जेतुला असे तो सांडौनि परमेश्वरासि अनुसरावें : ॥५६॥</div>
<br>
<div class="lapika">लापिका :- तरि काइ हेतूचि त्यजावा? ना भरलेंपणें स्वभावादिकीं विहिताति क्रमें तथा स्मरणादिक समाधानाधिनत्व(त्वें) येंही त्यजावीं : ॥</div>
<div class="vachan">वचन :- वृत्तिअधिना न होआवे : स्थितिअधिना न होआवें ॥</div>
<div class="tika">टीका :- वृत्तिचां ठाइं वाक्य लंघनें : आत्मविषयिणी हिंसा : आणि स्वतंत्र विधी : यथा ईश्वर : स्थितीसीं समानाधिकरण : कां जें भितरी एकसरा उभडचि उठी :O: रांगवळी, कडा हा मात्रेचा सेवट : यापरती ते वृत्ति :॥:O: शोधीचे॥: वृत्ति आचार स्वभावीं पडे : अथवा अनुतापें : अथवा ईश्वरीचिया थोरीया करण (कणव) सानें देखे :O:०:॥माळिका॥ सत्वाचेनि भरलेंपणें स्वभावीं प्रयत्न लंघी तें वृत्ति : स्थिति सत्वाचेंचि समाधान : स्मरणीं, शास्त्र आठवितां समाधान होए ; तेथ रमे ते स्थिति : अधीन म्ह. तेथ भरे : तेथचि आते : तेणें आणिक विधी न स्फुरे : तें न व्हावें : ॥५७॥</div>
<br>
<div class="lapika">लापिका :- तरि एथ दोष कवण पां? जें विहितातिक्रमीं इंद्रिय मनाचें वर्तन तेतुलेहीं विकार विकल्पचि : म्हणौनि त्यजौनि वचनरुपा ईश्वराधीन वर्तावें : ॥</div>
<div class="vachan">वचन :- विकारु हा इंद्रियधर्मु : विकल्पु हा मनोधर्मु परित्यजौनि परमेश्वरां शरण रिगावें ॥</div>
<div class="tika">टीका :- मागिली शून्यतेआंत याची जन्मभूमी सांगितली नाहीं : ते उथान कोण पां : मन इंद्रियें : ते एथ सांगितले : हें देह ईश्वरीं अर्पिलें : तयासरिसें इंद्रिये मनोधर्म अर्पिलें : आता लोकाचा पदार्थ कैसा भोगावा : यथा म्हाइंभट म्हणति : मातें एका पाइकेयाचा दवणा नाहीं वावेया पर्वीं : जे सामग्री तेही आर्पिली : आणि हा अभिप्रावो : जे सोच्या इंद्रिया जीवाचा धर्म परलाभ धाडिला :O:०:॥माळिका॥ नव्हतेयाचां ठाइं विशेष कल्पी, अनीश्वरीं ईश्वरबुद्धी ; मग पवित्रापवित्र, शुची अशुची, विटाळ एवमादिक मनीं कल्पी म्हणौनि विकल्प मनोधर्म :।: पदार्थ-संबंधे इंद्रिये आनसारिखीं (अनारिसी) होतें असति म्हणौनि विकार इंद्रिय-धर्म : विकरे मन परि इंद्रियादिभावें : यातवं इंद्रियधर्म म्हणितला : देखणें, आइकणें, चवी स्वाद घेणें, परिमळ घेणें, स्पर्श हे इंद्रियाचे : ॥५८॥</div>
<br>
<div class="lapika">लापिका :- तरि ऐसेनि पुरुषें कैसें होउनि असावें पां? जे शारीरें वाचिकें कव्हणाचेयाही उपयोगा न वचावें : ॥</div>
<div class="vachan">वचन :- मसनीचे लांकुड तेंही वरि एका उपयोगा जाए परि आपण कव्हणाचेयाही उपयोगा न वचावे ॥</div>
<div class="tika">टीका :- काष्ट निर्विकल्पा आणि अभिचारिका उपयोगा जाए : परि आपण काइसेयाही न वचावें : एणेंकरौनि साह्य सांगितले : वाट पुसणें, आपुला पदार्थ राखवणें : हें सानेंही न करावें :O:०:॥माळिका॥ हें तैं होए जैं तैसें तुटकें देह : जवळी काहींचि परिग्रहो नाहीं जो पुढिलाचेया उपयोगा जाए : जीत न वचे (हे) काइ पां परि सरलेयां न वचे : जें जंतु न लगति : ॥५९॥</div>
<br>
<div class="lapika">लापिका :- तरि काइ उपयोगा न वचावें हाचि हेतू? ना मुंगी सरेना हा ठावोवेऱ्ही निर्बळता होआवी : ॥</div>
<div class="vachan">वचन :- तुमचेनि मुंगी रांड न होआवी ॥</div>
<div class="tika">टीका :- तुमचेनि म्ह. जे अनुसरौनि साधनी प्रवर्तले तेतुलें लाभति : मुंगी रांड म्ह. तिये परतें सानें नाहीं : परि हा ठावोवेऱ्हीं नित्राण, बळसामथ्र्य हारविलें : जें पायाखाली मुंगी पडिलेयां सरे ना ऐसें करविलें :॥हे माळिका॥:०:O: मुंगीचि कां : शोच्य नव्हे : आणि तेणेंसी सहवास : एणेंकरौनि देहाची निर्बळता आणि मनाचें आळस्य, उद्वेग :O: कडेयापरती सीमा नाहीं : हा मात्रेचा सेवट : याचा सेवट मुंगी : हें बळसामथ्र्य : ॥६०॥</div>
<br>
<div class="lapika">लापिका :- तरि ऐसिया निर्बळता काइ हिंसाचि चुके? ना ऐसेनि शारीरे उदासपणे वर्तता पदार्थ मागितलेयांही न मिळे : ॥</div>
<div class="vachan">वचन :- तुम्हा पडिलेया धुळि न लागावी ॥</div>
<div class="tika">टीका :- पडिला म्ह. पदार्थविषयी वासना नेमिली होती तियेवरौनि लोटला : आपजवणेया टेकला :O: धुळि म्ह. सर्वत्र संभव : विदेशीं पदार्थ बिदीं सांडीति ; परि सुतेया सुआवें ऐसे प्राक्तनचि नाहीं : वरी देहचि तैसें : जें आपजविलेयांही न लभे : तरि आणिकें भणंगें लाहति कीं : तियें कृपापात्रें आणि जय जीये (जय जये) शब्दें प्रार्थीति : आणि तो उदासीन :O: ॥६१॥</div>
<br>
<p>४) द्रव्यादि भजननिषेधन्यासपूर्वक जन्मजीवीतदान क्रियास्वरुप निरुपण (करणीय प्रकरण) ६२-८० १९</p>
<div class="lapika">लापिका :- ऐसा जरि अप्रयोजक जाला तरि उचित करणिय ठाकैल कीं? ना ते विषयी प्रवर्तलेया शतें मिळति : ।१। तरि सर्व संगाचा त्याग करुनि वैराग्य करावें एतुलेंचि? ना करणिये ते अवश्य करावें : उत्तमा गुणातें देत असे : ।२।</div>
<div class="vachan">वचन :- पुरुषु आपुले करणीये म्हणौनि प्रवर्ते तया (तयासि) द्रव्याची शते मिळति ॥</div>
<div class="tika">टीका :- ॥माळिका॥ पुरुष म्ह. स्वतंत्र : विधी अळंकरिला : आपुलें म्ह. ईश्वरदास्य : करणीय म्ह. हा माझा विधी म्हणौनि करी : शतें म्ह. पाइकेयाचिये ठाउनि शतेंवेऱ्हीं : विधीकारणें मिळेति : दैवाचेनि कडें : निमित्तविधी तरि एसणी पात्रता : आणि स्वनिष्टी तरि ऐसी अपात्रता जे आपजविलेयाही न मिळें : ॥६२॥</div>
<br>
<div class="lapika">लापिका :- तरि ऐसिया परी उभय विधी वर्ततां जन असत्क्रिया संपादील तरि काइ करावें पां? जें तेथ डोइचि वोडवावीं : ॥</div>
<div class="vachan">वचन :- एथौनि तुम्हीं ऐसेया होआवे की हा जनु तुमते डोइये डोइये मारील परि तुम्ही डोइचि वोडवावी की ॥</div>
<div class="tika">टीका :- ऐसी अपात्रता आली तरि तमासि काइ करावें : तेथ डोइ वोडवावी : डोइये हाणितलेयां थोर दुःख आणि दैन्य : एक डोइ वोडवणे, एक साहाणें, एक लपवणें : उत्तम, मध्यम, कनियेस : ईश्वर, भिक्षु, व्यवहारुकवेऱ्हीं : हें तुझें अनुचित म्हणितलें तरि पोळौनि आपुलें वोखटें देखावें : तेणें जिया सिविया (सविया) देयाविया तिया काकुपूर्वक आपणेयां आपण देयाविया : हें तयाचिये खंतीसि उपमर्दक तो उत्तम :।: साहाणेनि तयाची खंति न वचे तो मध्यम : मग आंबट तोंड डोळे करुनि एकी परीचा परिहार दे तो कनियस : मग तयासरीसी असदोत्तरें दे तो अधम : हें कां होववें : त्रसु आणि चाड यें दोन्हीं होआवी : ना नसुद्धा त्रसुचि तरि जाए : मग नव्हवे : ना चाडचि तरि करणीं भविष्यता देंखे : यथा वासनिक अनुसरैन ऐसें म्हणे : परि जेणें त्रसें सांडी तो नाहीं :O: पुढिलाचें साहावें, डोइ वोडवावी हा थोर निमित्तविधी : एर शारीर व्यापार होववे : :O:I: एक सेवट डोइ वोडवावी : एक सेवट सेवाळलेयाचें बिढार : तैसेचिं पात्रा न व्हावें : कुपात्रा होआवें :॥: ॥६३॥</div>
<br>
<div class="lapika">लापिका :- तरि ते कैसेया बुद्धी साहावें पां? ना मानापमान समानत्वें : ॥</div>
<div class="vachan">वचन :- तुम्हा मारिता पूजिता समानचि होआवा कीं गा ॥</div>
<div class="tika">टीका :- ॥माळिका॥ मारीता म्ह. वोखटें, अनहित करी : पुजिता म्ह. गोमटें, हित करी : मारिता अपमान, दैन्य करी : पूजिता मान्यता, स्तुति करी : समान म्ह. निकेनि तोखे ना ; वाउरें क्षोभें ना ; उपकारें तुष्टे ना ; अपकारें विरोखे ना : अपकारें क्षोभु पां न व्हावा परि उपकारें तोख कां न व्हावा : ना तोखातवं निकें चिंतील, कां करील : तेणें अन्यभजनें पुण्य होईल : तें प्रसवौनि धर्महानितें करील : म्हणौनि सम होंआवें :॥:०:O: विरोधिया क्रियाचां ठाइं विचारें बुद्धी निरसावी : जें याचें प्राक्तन : ऐसें मियां अनंता सृष्टी केलें म्हणौनि हा ठावोवेऱ्हीं पातला : तें पां नव्हवें तरि कार्य संवरावें : वाच्य केलेयां थोर दोष : यथा डावोवत् : भटी डोमेग्रामीं म्हणितलें : जेणें गोमटें केलें तयासि आपणेयातें काहीं संभव तरि व्यवहारिचें गोमटें करावें : परि धर्म ना : तो संभव नाहीं तरि आभारैलेपण न व्हावें : तैसाचि भिक्षु : अनुचित आभार न स्वीकरावा अथवा उचितहीं न स्वीकरावा : ईश्वरीं कां भिक्षुचां ठाइं अनुचित बोलें ते खंति जीवा शक्य नव्हे : परि रोखु न करावा :O: ॥६४॥</div>
<br>
<div class="lapika">लापिका :- तरि ऐसें समत्व कां पां होआवें? ना विषमत्वें मुक्ती अंतरे : म्हणौनि मोक्षार्थिये मुंगिये वीरुं न चिंतावें : ॥</div>
<div class="vachan">वचन :- मुक्तीची चाड तेणें मुंगिये वीरु न चिंतावे ॥</div>
<div class="tika">टीका :- मुंगिये वीरुं म्ह. हा ठावोवेऱ्हीं अहिंसकत्व : शोच्य : अज्ञान : कवण दोष पां : ना अविधीचा प्रसव : आणि ईश्वरीचीं खंति वेषानुरुप : आणि मुक्ती म्ह. मोक्ष तया विघातक कपाट : कां जें बंध कीं :O: ॥६५॥</div>
<br>
<div class="lapika">लापिका :- तरि एणेचिं मुक्ती अंतरे? ना संबंधियादिकाचां ठाइं ममता वासनाबंधनत्वें पातलेयांहीं अंतरें : ॥</div>
<div class="vachan">वचन :- मुक्तीची चाड आणि तेवीचि खुंट दावे सांभाळणे ॥</div>
<div class="tika">टीका :- मुक्ती म्ह. मोक्ष : चाड म्ह. आशंसा होआवेयाची : आणि तेवीचि म्ह. मुक्तीची चाड आणि आणिक पोटीं भरणें तें निराकरिलें : खुंट म्ह. स्त्री : दावेें म्ह. संबंधिये : दावेनि मोकळेपण असे : खुंटें ढळों चळों न ये : तैसें स्त्रियेचेनि स्नेहें गतिचि नाहीं : संबंधियाचेनि असे : म्हणौनि मुक्तीचिया चाडा खुंटादावेयाचा सांभाळ तो ना : तेणें मुक्ती अंतरे : ॥हे माळिका॥:०:I। अनुसरणेविन दायंबासि आज्ञा केली : गोसावीं खुंटाचें निदर्शन कां दिधले : ना जेतुलें केलें तेतुलें गौराइसासि करुं दिधलें व्रत नियम : यासीचि येवों आवडलें म्हणति : पाठीं बोके तोडिती हा अपराध :।I:O: शोधिचें :।: खुंट म्ह. देश, गाव, झाड, निमित्त, संग : व्याप्ती दावें हें वासना : ॥६६॥</div>
<br>
<div class="lapika">लापिका :- तरि काइ हेचि न होआवें? ना धर्म-व्यतिरिकें (व्यतिरेकें) आपण कव्हणाही अधीन न व्हावें : न करावें : ॥</div>
<div class="vachan">वचन :- आपण कव्हणा अधीन होआवे नाहीं : आपणया अधीन कव्हणाते करावे नाहीं : जीवे परमेश्वराधीन होआवें ॥</div>
<div class="tika">टीका :- यद्यपि पुढिला अधीन जाला तरि आंगें कसकसीत व्यापार करावा : परि जीवें ना : अधीन म्ह. अनुसरण : तात्पर्य जें चिरकाळ न लभें : तें पुढिले वचनीं सांगिजैल : देहपर्यंत पतिव्रतेचा :O:०:॥: अधीन न करावें : कां जें ऐश्वर्य आरोपैल : यातवं करितेयां दोष : न व्हावें तें वासनेसि : जयाचेनि धर्म प्रतिबंधे : जालेयां धर्म अंतरे : ईश्वरा खंति : कां जें अवघीं बंधनें तोडिलीं मग अपूर्व लाविलें यातवं : ॥हे माळिका॥:०:I।: वासना वाढवी आणि अन्याय करी तै तेजावा : कां पां : मरण येईल म्हणौनि त्यजावा : जैसें लुइपाइतें रावो हांसीनला : हाती, घोडे (घोडा), परिवार हांसें : ॥६७॥</div>
<br>
<div class="lapika">लापिका :- तरि काइ करावें पां? जे सर्वस्वे परमेश्वरा अधीन होउनि सकळही दास्य करावें : ॥</div>
<div class="vachan">वचन :- जन्मजीवित परमेश्वरांसि देयावे ॥</div>
<div class="tika">टीका :- ॥माळिका॥ जन्म म्ह. बाह्य : जीवित तें अंतर : यथा दासीं : पतिव्रतावत् : कोरडा विधी आचरें तें पहिलें : अंतरसहित तें दुसरे : ॥:०:॥: जन्म बोधाचिये लागौनि जे जीणें : दैवसवा भोग ते देणें : कर्मसवा भोग तेतुलें न देणें :॥:०:I।: अहेतूक चर्या करी : कैसेनि पां : ईश्वरवासना करी तें अहेतूक : ईश्वरवासना हा हेतू नव्हे : तयांतु सन्निधान देति, अपरोक्ष देति हे हेतू न व्हावें : अज्ञानासि अहेतूक घडे ईश्वरवासना : मा ज्ञानिया ज्ञानें करीत असे ते थोर : ज्ञानांतुल म्हणौनि : हाहीं प्रेम लाहे : आग्रहाचाहीं लाहे : ॥६८॥</div>
<br>
<div class="lapika">लापिका :- तरि कैसे दास्य करावें पां? जें आर्तीपूर्वक निरंतर परमेश्वरातें शोचितचि (शोधितचि) असावें : ॥</div>
<div class="vachan">वचन :- ऐसां असे वटो वटो करितु आपुले च्याऱ्ही दिस कडे घाली : मग एकु दीसु नव्हे रे म्हणौनि जावो(चि) लागे ॥</div>
<div class="tika">टीका :- ॥:O: शोधीचे॥ वटो कोरडा : ईश्वरीं लावीत असे : मीष पांत असे : जैसा चातक : प्रयत्नियाही कोरडा : तो लावीहीना : निर्हेतुक :O: च्यारि दिस म्ह. आर्तासि बहुतर काळ न लगे :O:०:॥शिवबा पक्ष॥ ऐसा असे म्ह. देह शेष उरवुनि : वटो वटो म्ह. निढाळ : रात्रि दिवस (दिस) शोचित असे : कैसा जीण : कैसा निस्तरैन : ऐसें पुढिला जिणेयाचें शोचि : जैसें माया सांडिलें अपत्य वटो वटो करी :॥: आपुले म्ह. जेथौनि अनुसरला तिये दिउनी वरुते दिस ते आपुलें : एर कर्मराहाटीं आंतु गेले ते नव्हति :॥: च्यारि दिस म्ह. हे बोलती परीभाषा : यथा तुझे च्यारि दिस जाणें : दुसरें : आर्त तो लवकरीचि नेति म्हणौनि च्यारि दिस : परि च्यारि दिस लागति ना : कां पां : जें दो घडियाचा पावे म्हणितलें : कडे घाली म्ह. दिस वाया न वचे : लेखी लावी : दुःखेसीं घाली : एक दिस म्हणितलेया सेवटील दिस : जिये दिसीं ईश्वर प्रसन्न : ईश्वरा तोष (तोख) : ईश्वरासि नेयावेयाची प्रवृत्ती : ईश्वर उतावीळ : जीवा प्रपंचाचा विभाग तो दिस : जैसें भांडणांत हटी पडिलेयां म्हणेति, राहें माझा एक दिस आहेचि कीं : मग तिये दिसीं अवघें उमचवीं :॥: नव्हे रे म्ह. जिंकली मिरवी : यथा सौरा पारीकेयातें जिंकोनि अरणी भेदौनि निगे : मग म्हणे, हा नव्हें मीं आमुका तमुका म्हणौनि नांव सारी : तैसें देहातें, इंद्रियातें, दोषातें, कर्मातें, प्रतिकुळातें जिंकीलें : मग नव्हे रे म्हणें : जावो लागे म्ह. आर्त तो एणेंचि देहे ईश्वर-दर्शना जाए : ना एर तो पुनःसंबंधा जाए : ॥६९॥</div>
<br>
<div class="lapika">लापिका :- ऐसी आर्त (जरि) उत्तरोत्तर वाढिनली (वाढविली) तरि तळमळेसि येउनि तात्काळिक प्रेम लाहे : ॥</div>
<div class="vachan">वचन :- तळमळीत जन्मातें धाडी तयासि परमेश्वरु आपुलें प्रेम देति ॥</div>
<div class="tika">टीका :- मागां सुरी पाटी जो ज्ञानिया तो उत्तम : तळमळ तो मध्यम : कां जें अवस्था उपजवुनि धाडित असे : जेणें जाए मोकली सुकवी तो कनियस : जैसिया भक्ताचिया तिन्हीं अवस्था : आपुलें प्रेम कां : जें विषयप्रेम निराकरिलें : दुसरे : तिये मूर्तीचा संभवी तेचि : ना तरि आपुलें निज तें : तळमळी तो जरठ विरहिया अथवा कोमळ : एरां उपजेचिना : ईश्वर होआवा, तोचि भेटावा ऐसी जे चाड केली तें ईश्वरे पुरविली : आणि अनुसरलेयातें चाड नाहीं :O: ॥७०॥</div>
<br>
<div class="lapika">लापिका :- तळमळ नाहीं तरि काइ करावें पां? जें अप्राप्ती नैमित्यकें दुःखेसी वर्तावें : ॥</div>
<div class="vachan">वचन :- अप्राप्ती निमित्तकें दुःखें कर्माचिया राशि नासति ॥</div>
<div class="tika">टीका :- ॥माळिका॥ अप्राप्ती ते साताचि पदार्थाचि : स्थान, प्रसाद, वासनिक, भिक्षु, शास्त्र, ईश्वर, प्रेम : अमुकें नव्हेचि : तें मज कैसेनि होईल अपराधिया पापीयासि : जें मीं करीत असे तयातवं :॥: आमुकें तें होआवेचि यातें आर्ती : अमुकें ननुष्टेचि, चर्येचा अपरितोष अप्राप्ती नाहीं : कां जें पदार्थ नव्हे : राशी म्हणिजेति कर्माचे डोंगर : संतासंते, नानाविधें, विचित्रें नाशति : हे विधीपसि थोर :॥:०:O: अप्राप्ती हें सामान्य वाक्य : ईश्वराची ऐसा विशेष नाहीं : तरि तेणें विशेषें ईश्वरचि लाभैल : सामान्यें तरि तयाचें भिक्षु, धर्म, प्रसाद अवघेंचि लाभे : तरि नाश तो कैसा : हा तवं अवघेयां निमित्तविधीचा बाप : सर्वोत्तम : आधीं अदक्षता : मग अयोग्यता : मग कर्में : राशी म्हणिजेति डोंगर पर्वत : नानाविधें : संतासंतेही :O:०:I। निमित्तविधी अयोग्यतेचा नाश न व्हावेयाचा पूर्वपक्ष : कर्मनाश हें एक : दुसरें : परमेश्वरा विशेष प्रवृत्ती होआवी : तिसरें : सन्निधानीं घडलें : सिद्धांते अयोग्यता फेडौनि योग्य करीति : ॥७१॥</div>
<br>
<div class="lapika">लापिका :- तरि काइ नसुधे दुःखचि होआवें? ना निपुण प्रयत्नें उचित क्रिया न लंघौनि उचिते स्थानीं जन्म धाडावें : ॥</div>
<div class="vachan">वचन :- एवंपर्यंत प्रयत्निया एकु आति जो आपुलें करणिये करुनि देशाचा सेवटी झाडातळीं जन्मातें धाडी ॥</div>
<div class="tika">टीका :- एवंपर्यंत ज्ञान संपूर्ण : एवंपर्यंत प्रयत्निया म्ह. कोरडा : निढाळ आणि साधिकरण : पाळीया : काहींचि आश्रयो नाहीं : छर्दोबा तो सन्निधानींचा : तयासि तोचि आधार : आणिकही एक दोघे : काटिएचा, तळमळिया : तेहीं सन्निधानींचे : आर्त, प्रेमळ, भावाळू : तयासि तोचि आधार :O: आपुलें म्ह. जिये काळीं, जिये स्थानीं, जया पुरुषां, जेणेसीं जे : कां मनुष्याप्रति अनारीसा विधी : मग प्रतिक्षणीं मज काइ करणिय ऐसें विचारावें :O: देशाचा सेवट जेथ उभयता जाणीव नाहीं :॥: झाड म्ह. नपुंसक : पुलिंग नव्हें : स्त्रीलिंग नव्हे : वड, पिंपळ, आंबा, उंबर, कविठ, निंब हें वृक्ष : झाड नव्हति : बोरी, जांबु, चिंच, निंबोणी, माहाळींगी, डाळींबी झाड नव्हति : कांटीं पुरस्करिली असे : कां ते झाड होए : जैसी कुमारी बाइल नव्हे : बटुक दादुला नव्हे : फळतें फुलतें नव्हे तें झाड : तरि कांटिये फळ फुल होए कीं : तें मनातें आपलवी ऐसें नव्हे : स्मरणातें भंगी ऐसें नव्हे : रजस्तमें झाडी तें झाड : सुख दुःख रहित तें झाड : तैसाचि वासनिक : तैसाचि भिक्षु : तैसाचि अशक्त : तैसाचि शुश्रुषक : तैसेचि निमित्त : रजस्तमें निरसति तें तें आश्रावें :॥: मग तैसेया झाडातळीं म्ह. तयाचि खाली : एणेंकरौनि तेथचि नित्यवास करविला : जन्म म्ह. अनुसरणानंतरें जें जीणें : धाडी म्ह. क्रमेंचि प्रयत्नें धाडी : ॥७२॥</div>
<br>
<div class="lapika">लापिका :- तरि काइ हेचि क्रिया होआवीं? ना आपुलेनि पराक्रमे सुकौनि पाडावें : ॥</div>
<div class="vachan">वचन :- काटिये एकींतळी सुकौनि पाडी ऐसाही एकु आति ॥</div>
<div class="tika">टीका :- काटी म्ह. दुःख साधन :O: एकितळी म्ह. सेवटपर्यंत तेचि म्हणौनि एकि : दुसरे : गति कुंठलेया सेवटीली दिसीं एकीचि तळीं घातलें म्हणौनि एकि : सुकवणें म्ह. अस्थीचर्म एक झालें : मांस आटोनि गेलें : नसुधिया सिरा, डीगडीगीति (डिळडिळीति) पासौळिया तें सुकवणें : सुकविलें तें काइ उपवासचि केंलें : म्हणें ना : हळुहळु संयमें सुकवी : मात्रा न लंघीत : पाडी म्ह. आपुलेनि उत्कर्षें पुरुषाद्य केले म्हणौनि पाडी : ऐसाही म्ह. विस्मयो, अतिशयरुप : एक आति म्ह. बाहुल्यें नाहीं : ऐसा आति तो मनुष्याणां सहश्रेषु : म्हणौनि एक : ॥हे माळिका॥:०:O: सुकवुनि जरठ, प्रेमळ, विरहिया : ईश्वराभेणे सकळ चर्या विधीक्षाळण करी : काटीमात्र :O:०:I।: पुरुषप्रयत्नी साह्य हा पहिला : थोडा कर्मनाश : एवंपर्यंत हा उत्तम : अप्राप्ती नैमित्यकें दुःखे हा याहीपासौनि उत्तम : आर्त तो तयाहीपासौनि उत्तम : तळमळीत धाडी तो तयाहीपासौनि उत्तम : सुकौनि पाडी तो तयाहीपासौनि उत्तम : ॥७३॥</div>
<br>
<div class="lapika">लापिका :- सुकवणें न घडे तरि काइ करावें पां? सर्वार्थीं मृतवत् होउनि असावें : ॥</div>
<div class="vachan">वचन :- जीतेनि मृताचा धर्मी वर्तावे ॥</div>
<div class="tika">टीका :- मृताचे धर्म मान अपमान, अहंता ममता : ॥:O: शोधीचें ॥ जीवंत रजस्तमीं : मृत नित्राण :O:०:I।: मृताचे धर्म म्हणिजेती तामसा गुणाचा नियम : एणें मातें नेणता म्हणितले : मज मान नाहीं : अवज्ञा केली : मी अमुकेयाचा : मजपासौनि अमुकेयातें मानी : मग कहीं रजे आपलवें : बळें जाणिवें अनुरुप :।I:०:॥: जीतेनि मृताचा धर्मीं वर्तावें : जीता म्ह. सर्वावयवीं संपूर्ण : जैसा उद्धरणी मनुष्यदेहयुक्त : आणि बरवा बत्तीस लक्षण : अवलक्षण नव्हे तो जीता म्हणिजे : कुरुप, अवयवहीन, अवलक्षण तो जीतेयांतु नव्हे : तो मृत्यांतु : केवि : जैसें जियेचा एक अवयव देखिलेया अलगाचिये मुनैवरि घाली : पाठीं सरणावरि तियेचीं सर्वांगें देखे परि आड पालव वोडउनि जाए : कां माजवी तें तेथ नाहीं कीं : तैसें कुरुप अवयवहीन कश्मळ देखौनि विकृति घे, थुंकी, खंति करी : जैसा कुष्टीयाचा दृष्टांत तो पुरुष जीता नव्हे : ऐसेया होआवें : आपुलें बरवेंपण लपवावें : जैसें ॠद्धिपुरीं गोसावीं लपविलें : जैसें श्रीनगरीं अनारिसा वेष आन भाषा बोलिले : म्हणौनि ऐसेनि पुरुषें मृत्यांचा धर्मी वर्तावे : कुरुप, कश्मळ, अवलक्षण, वेडेया, पिसेया होउनि वर्तावें : जैसे आउसे चिंचबरटा तोंडी लावीति : पुढिलासि आपुली विकृती उपजे ऐसें नेसिजे : ऐसें पांगुरिजे : ऐसें चालिजे : ऐसे बोलिजे : वेडें ऐसे बैसिजे : ऐसे उठिजे : ऐसें जेविजे : ऐसें निजिजे : ऐसें वेंभळा दृष्टी पाहिजे : ऐसें वेंभळा आइकिजे : ऐसें जरि बत्तीस लक्षणें पुरुषें वर्तावें ; जैसें कांतिये ऐसा पिंड ऐसा कां उपेक्षिला ; तरि कुरुप, अवलक्षण, कश्मळ तेणें पुरुषें लिसीपुसी कैसी करावी : म्हणौनि मसी घसी लीतलेयां असावें परि जीता ना : जीता म्ह. जैसा जाधवाचां कटकीं जाउगी नावें राउत तो बरवा हा जीतेयांत : आणि जयाचें गोसावीं पुर उठविलें ते पुरुष जीतेयांमध्ये : आणि एथीचेया सारिखे अन्यत्र आति ते पुरुष जीतेयांमध्ये : आणि ढोरेश्वरी म्हणितलें सामान्यस्त्रियांप्रति : अन्यत्र जे आति ते पुरुष जीतेयांत : आणि ॠद्धिपुरा आले ते पुरुष जीते : मग या खालौता जो जेतुला बरवा, जो जेतुला लक्षणवंत, जो जेतुला स्याहाणा तेतुल तेतुला जीतेयांत : एर मृत्यांत :॥: संपूर्ण पुरुषार्थाचा, संपूर्ण स्याहाणा तो जीतेयांत : एर मृत्यांत :॥: असामथ्र्यवंत आणि दैन्यभूत अपयशरुप जीणें तो मृत्यांत : यशरुप जीणें तो जीतेयांत : जैसें भट थोरा पराक्रमाचे : सर्वज्ञें म्हणितलें : तियें अवसरीं वानरेश ऐसें दिसत होते सृष्टीसंहार करीति : तिये अवसरीं वानरेश ऐसें दिसत होते सहस्रा पाठिमोरियां करीति : डोमेग्रामीं जुंझविले : अवघेयांचे घाये चुकुनि भटाचें घाये लागति : खडकुली सांडोवा : चणेयाचा भारा : एसणेया पराक्रमाचे : आणि देउळ अवघेयांचेयापसि उपरवाटीं पाहिलें : ऐसें बुद्धीमंत, ऐसें पुरुषार्थाचे ते जीवंत : एर मृत्यांत :॥:</div>
<br>
<p>जयाचेनि मुंगी रांड नव्हवे ऐसेया निर्बळा नित्राणा होआवें : सुखरुप क्रियें, दुःखरुप क्रियें मानसिक अन्यथात्व उपजों नेदावें : मेलेयाचेया परी असावें : परि ऐसां जीवंतीं पुरुषीं तरि निर्बळीं अशक्तीं कैसेया परी वर्तावें : जरि न वर्तिजे तरि दृष्टीचि अपयश पाविजे : शारीर मानसिक दुःख पाविजे : देहघात घडे ऐसा अनर्थ पाविजे : म्हणौनि मेलेया ऐसेंया असिजे : देवेविन जीणें हेंचि तवं अपयश : आणिका अवताराप्रति, अनंता अपरोक्षज्ञानियाप्रति : गोसावियाचेया उपकारा मिती नाहीं आणि जीवाचेया कृतघ्नत्वा मिती नाहीं : हें काइ म्हणावें असे परि अपकारा मिती नाहीं : ऐसें विशेषज्ञानिये म्हणति, धिग धिग भूमिभार जीवित याचें : आणि सर्वज्ञें म्हणितलें : पोरें हो : आतां मरा तरि चांग : श्रीकृष्णचक्रवर्तीचां वियोगीं तया पोरांभितरी कव्हणाहीं काहीं नव्हेचि : एकलिया कुंतिया आइकतखेवो देह त्यजिलें : आणि उद्धवदेवी म्हणितले : श्रीकृष्णचक्रवर्तीचा वियोगीं झाडें सुकलीं : यें जीति : ये काइ उद्धव : ऐसें सांगितले : आणि सर्वज्ञें म्हणितलें : मरा मरा : तुम्हापसि सुनें चांग जें एथचा वियोग साहों न सकेचि : हां गा एणेंविन तियें आझुइं जीतें असति : ऐसें आठउ आठउ परि जीवाचें हृदये न फुटे : ऐसें अमंगळ जीणें आपुलें जालें तें शोचना सांडौनि मानापमान ते काइसें : गोसावियाविन जीणें हेचि तवं भूमिभार जाले असे : मग अहंकार गर्व मठारा तो काइसा : हे सावेया महापाप : कोढावरि दादु : ॥७४॥</p>
<div class="lapika">लापिका :- तरि ऐसें वर्तता देश काळादिक दुःख प्राप्त जालेयां काइ करावें पां? ना अंत पातलेयाही परमेश्वरातें न सोडावे : ॥</div>
<div class="vachan">वचन :- धड तुटलेयांही जीवें परमेश्वरातें न सोडावे : वासना न संडावी ॥</div>
<div class="tika">टीका :- धड हें वासनिकाहीं लाभें : विकल्प, हिंसा :O: धड तुटलें म्ह. काळ, दुकाळ, अशक्ती, हेर, चोर, धाडी, बिगारीं : एतुलें धड तुटलें : आधें तुटलें देहमात्र उरे : सीस तुटलें तो समग्र मेला : जीवें म्ह. काही करावेया दक्ष नव्हे : तेथ उच्चारण कां मनीं चिंतन एतुलें न संडी : काहींचि सामग्री प्रकाशीना : सामग्री प्रकाशिली तो देवते शरण गेला : परमेश्वर सोडिला : वेद, शास्त्र, वैद्यक, स्वर, मुहुर्त, वोळखी काढी तेणें ईश्वर सोडिला : अविद्येलागौनि साहे तरि नरका जाए : म्हेळिये जन्म दिधलें एणें न्यायें : परमेश्वरालागौनि साहे तरि तिये जातिचेया अनंता कर्माची ली पुसीति : वासनिका आदिकरौनि : भिक्षुचि कणव असे तरि तेव्हेळिसीचि नेति : कणव नाहीं तरि तेणें उपजे : औषधा टेके तयापसि मंत्रा टेके तो वोखटा : ॥७५॥</div>
<br>
<div class="lapika">लापिका :- तरि सर्वदा कैसें वर्तावे पां? ना देहादि ममता सांडौनि विहितार्थ न लंघीत भलतेसणें अटकहीं अंगीकरावें : ॥</div>
<div class="vachan">वचन :- खळाळी मोकलावे ॥</div>
<div class="tika">टीका :- मोकलणें म्ह. योगक्षेम भावी देहाचा : वारा, झड, पाषाण एवमादिक : प्रयत्न करणें :O:०:॥माळिका॥ खळाळ म्ह. वाघा सापाची संभावना : चोराचा कुरठा : ऐसीं स्थानें सेवी : भयातें न गणी : श्रृतदृष्टवांचौनि : देहावरि उदास : आस्था सांडिली : प्रयत्न करविला तेतुला करी : सुख नाशंसी : यातें मोकलणें बोलिजे : आणि खळाळीं मोकलावें हें ममतेवाचक : वासनिक भिक्षा करुं रिगाला आणि च्यारि टके शक्ती अशक्ती म्हणौनि गांठीं बांधले तरि नाहीं मोकलिलें : अटना निगाला आणि आगळी झोळी, आगळें वस्त्र, आगळा कौपिन पुढां न मिळे म्हणौनि वाहिला तरि नाहीं मोकलिलें : अन्नीं, वस्त्रीं, उदकीं आत्मसंबंध तोडौनि ईश्वरी लावी : देवें स्वभावा मात्रा देवविली म्हणौनि दे एतुलेंचि : यातें मोकलणें बोलिजे : ॥७६॥</div>
<br>
<div class="lapika">लापिका :- तरि काइ हेचि क्रिया करावी? ना शारीर मानसिक दुःखे हाडांची रांगवळी करावी : ॥</div>
<div class="vachan">वचन :- हाडांची रांगवळी करावी नाएका ॥</div>
<div class="tika">टीका :- रांगवळी शारीर मानसिक दुःखे वाटणें : तयासि प्रतिबंध न करावा : कां ईश्वरे दिधलें तें आपण भंगिजत असिजे म्हणौनि : :O:०:O: शोधीचे॥ रांगवळियेचा आणिकासि निर्बळता : तों तें ना : तें पुढिलें सांगिजत असिजे : ॥७७॥</div>
<br>
<div class="lapika">लापिका :- तरि ऐसिये क्रियेसि कोण मर्यादा पां? जे कटंकटियेमान होउनि असावें : ॥</div>
<div class="vachan">वचन :- कटंकटियेमान होउनि असावें ॥</div>
<div class="tika">टीका :- मागा मुंगी रांड तियेचा विनयोग कटंकटिये :O:०:॥ माळिका॥ कटंकटिये म्ह. देह शेष उरउनि असे : जैसा कां वारेनि पडैल : बळ, पुष्टी, पराक्रम तो काहींचि नाहीं : देह शेष असे : ॥७८॥</div>
<br>
<div class="lapika">लापिका :- तरि ऐसी दुःखरुप क्रिया कां पां विहिली? जे एणेंविन देवो न पविजे : ॥</div>
<div class="vachan">वचन :- सुखसाधनें देवो न पविजे नाएका ॥</div>
<div class="tika">टीका :- सुखसाधन म्ह. सुखेचि साधिजे : अथवा सुखाचि लागौनि साधन अभ्यासिजे : अथवा जियें सुखसाधनें : तेहीं देवो न पविजे : हे काइ म्हणावे असे परि व्यवहारीचीहीं क्रियां दुःखेवांचौनि न पविजे : :O:०:I। दुःख उपजे ऐसेंचि साधन दिधलें दुःखावेगळा करावेया : दुःखे दुःख नाशावें हा हेतू : सुख जिवातें (जीवासी) आतिचिना : दुःखचि बहुत असे : मग चर्येतवं जें दुःख होए तें आणिका सांघो बैसे : ऐसे तिमलो : ऐसें कष्ट जालें : भिक्षा न मिळे : ॥७९॥</div>
<br>
<div class="lapika">लापिका :- ऐसें शारीर मानसिक दुःखे आतलेया पुरुषाची कवण क्रिया लेखी लागे पां? जे स्वभाविक खतखत दास्यवत होए : मां स्वभावपालन विहिताचरण काइ म्हणावें असे : ॥</div>
<div class="vachan">वचन :- तयाचे उठणे बैसणे इतुलेंही वाया न वचे ॥</div>
<div class="tika">टीका :- उठणें म्ह. देहिक इंद्रियांचा व्यापार : स्वभावादिक : दुखता हात-पावो, पाठी पसरणें : जाड्य परिहरणें : निमिषोन्मिष : अथवा नसुधें उठणें बैसणें : सानिये क्रियेचा उपक्रम : क्रिया आझुइं करावी असे : आणि विहित तरि नव्हे : वायां जाईल कां : तरि योग्यताचि होईल : जवं अनुसरण तवं निष्पत्ति नाहीं : एऱ्हवीं केली क्रिया काइ वायां जात असे : तैं वायां न वचे जैं स्वभाविक खतखत लेखीं लागे : यथा दास्यवत् : हें जरि वायां न वचे तरि एसणी भिक्षा : हा सनहित संबंध :O: ॥८०॥</div>
<br>
<p>५) भिक्षा विधी निरुपण (भिक्षा विधी) ८१-९५ १५</p>
<div class="lapika">लापिका :- तरि स्वभावपालन कैसिया परी करावें पां? जें चातुर्वर्णी ंशास्त्रोचित भिक्षा करुनि करावें : ॥</div>
<div class="vachan">वचन :- चातुर्वण्र्यं चरेद्भैक्ष्यम् या शास्त्रासि अनुसरिजे ॥</div>
<div class="tika">टीका :- ॥माळिका॥ चातुर्वण्र्यं म्ह. चौंवर्णी : चरेद्भैक्ष्यं म्ह. आचरेद्भिक्षा : आचरण तें करणेयावाचक : एवं चातुर्वर्णीं भिक्षा करावी : या शास्त्रासि म्ह. इतर शास्त्रींहीं चौवर्णीं भिक्षा असे तयासि ना : या ईश्वरशास्त्रासि अनुसरावें :॥:०:O: जोगिया पाणिवठा न वर्जे : कां तें दर्शन मान्य : आणि तो दर्शन (दर्शनी) नव्हे : ॥८१॥</div>
<br>
<div class="lapika">लापिका :- तरि तेचि भिक्षा कैसी करावी पां? जे घर न निवडीत : ॥</div>
<div class="vachan">वचन :- घर न निवडीत भिक्षा किजे ॥</div>
<div class="tika">टीका :- ॥माळिका॥ हे घर सानें : हे थोर : हे संभवाचे ऐसें दिसत असे : तरि या जावों : एरा न वचों : ऐसें निवडावें ना : निवडिलेया आज्ञाभंग : प्रतिकुळा मीष होए : ईश्वरहेतू ठाके : आपुला होए : पचनाचा दोष ये : मुंगिया येति : आस आश्रयो : एतुले दोष येति : हे अदृष्ट : ना दृष्टीं तरि सदन्नचि ये : तेणें गोडी संचरे : कां कदन्नचि ये : तेणें त्रसे : कां जें अदृष्ट साह्य नाहीं :॥:०:O: स्वदेश त्याज्य करुनि विदेशीं असावें : कैसेयां पां : निवडावें नाहीं : हे थोर, हे साने ; संभवासंभव : गावांत रिगाला आणि मागोंचि आदरावें : एऱ्हवीं न निवडी : हें गावांतु जाउनि करील : ॥८२॥</div>
<br>
<div class="lapika">लापिका :- तरि कवणीचि घर न निवडावें? ना वोळखीचे सांडावे : ॥</div>
<div class="vachan">वचन :- वोळखतेयाचेया घरा न वचावें ॥</div>
<div class="tika">टीका :- वोळखीचां ठाइं सोपस्कर अन्न ये : जरि संभवाचें(चीं) तरि : ना निष्कंचने तरि निरोध पडे : आपण उपवास करीति परि तया असे तें घालीति : नाहीं तरि सांकडी पडे : लाज मानिति : म्हणौनि उदासीनता होआवी : ॥८३॥</div>
<br>
<div class="lapika">लापिका :- तरि वोळखीचेचि सांडावे? ना तोरण मंडळाचेंहीं सांडावे : ॥</div>
<div class="vachan">वचन :- तोरणमंडळाचेया घरा न वचावें ॥</div>
<div class="tika">टीका :- तोरण म्ह. जेतुलीं शुभ कार्ये : वेवो, मुंजि, आठांगुळे, बारसें, उष्टावण, इत्यादि : तेथ गेलेया पदार्थ ये : आणि लेइलेयां नेसलेयां स्त्रियांचे दर्शन होए :॥: मंडळ म्ह. श्राद्ध : तेथ गेलेया विकल्पजनित अन्न ये : म्हणौनि तोरणाचां ठाइं विकार : मंडळाचा ठाइं विकल्प : स्वनिष्टीं नित्यकीं निषेध : नैमित्यकीं विधी : कां जें तेधवा पदार्थेसि अन्वयो : आणि दोष तो विधीआंत मोडत असे : भलतें निमित्तविधी सामाये : ॥हे माळिका॥ : ॥८४॥</div>
<br>
<div class="lapika">लापिका :- तरि पदार्थ दोष-संभवे ए घरेचि सांडावी? ना भिक्षा करुनि मागौते तेणेंचि मार्गे न यावें : ॥</div>
<div class="vachan">वचन :- एकी कडौनि रिगिजे : एकी कडौनि निगिजे ॥</div>
<div class="tika">टीका :- मागौते तयाचि बिदीं आलेया वोळखी परिचयो : आमुकियें मार्गीचा : सांडिलेयां पदार्थाचे मागौतें दर्शन श्रवण होए : ॥८५॥</div>
<br>
<div class="lapika">लापिका :- तरि भिक्षेसि काइ मर्यादा पां? जें नगरांत का आहारपर्याप्त नव्हे तरि आपजविजे : ॥</div>
<div class="vachan">वचन :- नगरांतु का पात्रांतु : नगरांतु जालें आणि पात्रांतु नव्हेचि तरि आपजविजे ॥</div>
<div class="tika">टीका :- आधीं नगरांतु कां : नगरेंविन पात्रांतु कैसें : दुसरें : सानें गांव, हाळिया पाळिया ; जें भिक्षा येईल तियाचि गमावें ; म्हणौनि आधी नगरांतु म्हणितले : न गमे तरि पात्रांतु : तिसरे : अवघा गावो मागावा : दो दिसां अथवा ती दिसा : मागों सरे तवं असावें : सत्व साध्य : धावडी-होडी(हुडी) न करावी : दोषें सवे त्याज्य : तैं पात्रांत आपसेया पाठीं जालें : म्हणौनि आधीं नगरांतु म्हणितले : चौथे : निमित्तविधी नगरांतु : अशक्त शुश्रुषा, भेटि काळ, नित्यविधी तरि पात्रांतु : पाचवें : हाळिया पाळीया, गडेचे गांव, दों-दों च्यारि-च्यारि घरें ; तैसिये ठाइं बाहुल्यें नगरांतेविन पात्रांतु होयेचि ना म्हणौनि आधीं नगरांतु म्हणितले : साहावें : निच गावोंगावीं नगरांतेचि भिक्षा होए : एकाधा दिसीं अवचटें पहिलाचि घरीं अहार पर्याप्त भिक्षा होए म्हणौनि कां पात्रांतु म्हणितले : व्यवस्था नगरांताचीचि भिक्षेचि म्हणौनि आधीं नगरांतु म्हणितलें : नगर म्हणितलेया स्वोक्तीसंचार : तर्कसंचार : जैसा शब्द तैसा अर्थ नव्हे : नगर सानेयां गावातें म्हणितले : हे एकी महात्मभाष : दुसरें : गोसावीं गौरउनि बोलावीति भलतेयातें : हिरण्यपुरी, बळहेग्राम तें सानेया गावातें नगर म्हणितले : महात्मा यें नगरीं असिजे : कपाटिचेयातें म्हणितले : तें काइ नगर : नगरें पुरें पाटणें वर्जिलीं असति म्हणौनि :॥:०:॥: अवघा गावो मागितला ; नगरांतु जाला ; पात्रांतु म्ह. मात्रेचे नव्हेचि तरि आपजविजे : सेवटिलां कां संभवाचा घरी शब्द घालिजे : लागे तें मागावें : यथार्थ उमटवावा : एतुलेनि होईल : ॥हे माळिका॥ : ॥८६॥</div>
<br>
<div class="lapika">लापिका :- जरि आपजविलेयांहीं न मिळे तरि काइ करावें पां? जे धैर्यें अंतरवासना नेमौनि मौन्य असावें : ॥</div>
<div class="vachan">वचन :- (न मिळे) ना तरि खुंट गिळीजे ॥</div>
<div class="tika">टीका :- तरि म्ह. ऐसां जैं आपजविलेयां न मिळेचि तरि : खुंट म्ह. आस तोडावी : उगेयाचि मौन्य असावें : जैसा बहुरुपी फण गिळी : तेणें ढळों चळों न ये : तथा वासनाचि न करावी : हें निर्वाळलेयां चर्यावंतासि : एरा नवेया अनधिकार्यासि न लभे : तेणें मिळेंतवं आपजवावें : एक वेळ म्हणौनि उदासा न व्हावें : उपद्रो नुठी ऐसें टोकिलें असे : तैं होआवें की : न गमे तरि गावं त्यजावा : ॥८७॥</div>
<br>
<div class="lapika">लापिका :- तरि काइ हें पुरुषासि सर्वकाळ प्राप्त होए? ना काळविशेषें जनासि संभव नाहीं तैं : ॥</div>
<div class="vachan">वचन :- बाइ : तयांसि असे तवं तुम्हांसि असे ॥</div>
<div class="tika">टीका :- तया असे म्ह. तयाचेनि संभवें या संभव : कां जें तेथ पाठविला असे : तैं तयाचेया प्राक्तनानुरुप याहीं मिळे : ॥८८॥</div>
<br>
<div class="lapika">लापिका :- तरि ऐसा काळीं अन्न न मिळेचि आणि काइ? ना एकी दोनि दिस धैर्य धरिलेया मिळे ऐसें ईश्वरचि (गोसावीचि) करीति : ॥</div>
<div class="vachan">वचन :- एकी दी न मिळे : दोनि दी न मिळे : तिसरा दी न मिळोचि न ये ॥</div>
<div class="tika">टीका :- एकदोनि दी न मिळे हे व्यवस्था नव्हे : दुःकाळीं : तिसरां दी न मिळोंचि न ये म्ह. ईश्वरा सांकडी पडे : हातवसणें लागे : अगत्य न मेळउ न येचि :॥:०:O: हां जी दुःकाळीं भिक्षा न मिळे तरि काइ : तयासि तिसरा दीं आम्हीं मेळउनि म्ह. तयाकरवीं सुवउनि : परि अकृत्रिम न मेळउं : तें (तैं) जैं हे देह माझे ऐसी वासनाही संाडिली : तेणेचिं निमित्तें : ना तया तेंही नाहीं तरि आपणेयापासि बोलावीति : अन्न तिसरा दीं तैसें वस्त्र नव्हे : निरुपण : तें काळकारीत(रीतु/रीति ) :O:०:I।: तिसरा दीं मिळे हें सर्वोत्तमाचें : कान पिळीति हें व्याप्ती : एथ उत्तम मध्यम म्हणों न ये : कान पिळौनि सुति, उपवासचि न पडे हें कणवेचें कार्य : शास्त्राभितरिल नव्हे : हें नेणों काइ एक कैसा गुण तें नेणिजे : एक संयमें : एक वस्त्रें : एक इंद्रियार्थे : ऐसा एक एकें गुणें एक एक सर्वोत्तम : तैसाचि स्वीकार : तैसेंचि उपसाहाणें : उपसाहाणेंनिविन संबंध आति ऐसा जीवचि नाहीं : कृतयुगीं आदिकरौनि : कां पां : विकार सेवी : ॥८९॥</div>
<br>
<div class="lapika">लापिका :- हो कां : ऐसें नसतिये काळीं ईश्वर मेळवीति तरि संभवी काइं पां? जें तेथ पारधि : मिळे न मिळे एेंसें आति : ॥</div>
<div class="vachan">वचन :- भिक्षा म्हणिजे पारधि गां ॥</div>
<div class="tika">टीका :- ॥माळिका॥ पारधि म्ह. मिळे न मिळे दोन्हीं आति : कां जेथ पाठविला तयाचेनि प्राक्तनेंसि सरी घातली : तया असे तवं तुम्हा असे यातवं : आणि खुंट तो न मिळतां अर्थीं कीं : तरि साह्य कैसें : ना अत्यंतिक उपवासचि पडे ना : परि हे वचन ऐसेयावाचक : एक दीं पदार्थ मिनला, दुसरा दीं मिळेचि ऐसें नाहीं : म्हणौनि पारधि : ॥९०॥</div>
<br>
<div class="lapika">लापिका :- तरि मिनलेनि पदार्थें कांहीं उणीव बंधन असे आणि काइ? ना तें राज्य कीं : तेथ सर्वार्थीं स्वातंत्री : ॥</div>
<div class="vachan">वचन :- भिक्षा राज्य बाइ ॥</div>
<div class="tika">टीका :- राज्य तें स्वातंत्रिये : वांचौनि विषय-उपभोगीं नव्हें : तो भोजाही आदिकरौनि : :O: ॥९१॥</div>
<br>
<div class="lapika">लापिका :- ऐसा जरि एथ संभव स्वातंत्री तरि भलतेतुके मागावें आणि काइ? ना आपणयां लागे तेंचि मागावे (मागिजे) : ॥</div>
<div class="vachan">वचन :- हां गा : ऐसें आणू आणू सांडावे : ते काइ तुमचे दाई : आपणेया लागे तेचि मागिजे की ॥</div>
<div class="tika">टीका :- आणू आणू सांडावे म्ह. संाडीतेयाची खंति : ते काइ तुमचे दाइ म्ह. दाइ नव्हति : कां जें तियें धर्में सुति : न्याये, बळे, दाटुगेपणें घेइजे तें दाइदाचें : एके पदार्थीं दोघांची सत्ता ते दाइ : ते नाहीं : ॥हे माळिका॥:०:O: लागे तेचि कां मागावें : जें एका सीता अनुज्ञा दिधली तरि गोड गोमटें (गोड गोड) तें खाईल, एर सांडील : तें हिंसा कपाळीं पडैल : आणि धर्में जेतुलेयासि देयावें तेतुलेया नावें आपणचि :O: आपणेया लागे म्ह. संगिया, अशक्ता, अभ्यागता : अधिक मागितलेयां काइ होए : कृपा अनुकुळता जाए : भिक्षा साधनाची थोरी जाए : सुतेयाचें पुण्य धाडी :O: ॥९२॥</div>
<br>
<div class="lapika">लापिका :- तरि काइ भलतेचि काळीं मागावें? ना ऐसी लुलू न व्हावी : यथाकाळींचि मागिजें (मागावें) : ॥</div>
<div class="vachan">वचन :- पोरा : वेळोवेळां टिळेया जाणिवेयापासि का जासी : काइ एकु उपवासु पडिला की दोनि उपवास पडिले : हां गा मा नावेक तरि पांतासि का ॥</div>
<div class="tika">टीका :- ॥माळिका॥ वेळो वेळां टिळेयां जाणिवेयांपासि कां जासी म्ह. लुलू न व्हावी : थोडेयाचि माजि एसणी लुलू तरि एक दोनि उपवास पडते तरि काइ करितेति : नावेक पाहातांसि म्ह. नावेक धीर धरिते तरि ईश्वरचि साह्य करिते : ॥९३॥</div>
<br>
<div class="lapika">लापिका :- ऐसें यथाकाळीं निर्हेतुक मागितलेयां जे अन्न आलें ते जेविलेयाही परि उपवासचि : ॥</div>
<div class="vachan">वचन :- बाइ : तुम्ही नित्योपवासिये की ॥</div>
<div class="tika">टीका :- नित्य उपवासी म्ह. संयम : आणि काहीं साधन नाहीं : आणि इंद्रियार्थ नव्हे : :O: नित्य उपवास तेथ मना, इंद्रिया, देहा, वासने उपवास : ॥९४॥</div>
<br>
<div class="lapika">लापिका :- तेचि काळ व्यतिरिकें कां उल्लेखें मिनले तरि काइ करावें पां? ना तें नांगिकरावें : ॥</div>
<div class="vachan">वचन :- बाइ : मिनलेयाही न सेविजे : मग तैसीचि सवे होए ॥</div>
<div class="tika">टीका :- मिनलेयांही नेघावें म्ह. तें मानसिक : वांचौनि शारीर अनधिकारपर नव्हे : यथा महादाइसेवत् :O:०:॥माळिका॥ मिनलेयांही न सेवावें म्ह. काळव्यतिरिकें अटनी, विजनीं, देउळीं कव्हणी पदार्थ संपादी ; इतराचा निराकरावा : एथीचेयाचा घेयावा : परि वेगळा न सेवावा : तो आपणेयांपुढां जेववी तरि घेयावा : तें न सेविलेयांचि आंत : कां प्रिती अनुष्ठिली म्हणौनि : हें काइ पां परि भिक्षें उचितही आला परि वेगळा न खावा : सवे म्ह. तेचि आदति पडे : ॥९५॥</div>
<br>
<p>६) परिच्छेद भोजन निरुपण (भोजन प्रकरण) ९६-१०० ५</p>
<div class="lapika">लापिका :- हों का ऐसें काळोचित सदन्न-कदन्न आले तरि काइ करावें पां? ना तें कुसकरौनि अंगीकरावें : ॥</div>
<div class="vachan">वचन :- घेइजे ऐसे कुसकरौनि : येऱ्हें येरु परतें ॥</div>
<div class="tika">टीका :- एऱ्हें एऱ्ह (एरे/एर) म्ह. सदन्न कदन्न दोन्हीं कुसकरौनि घेयावें : :O: सामाये तें कुसकरावें : ऐसाही गोड होत असे : परि ऐसा वृद्धाचार जें कोरका वेगळा न खाति (खातिचि) : आणि पिडेचा तवं अनुभव : :O:०:I।: कुसकरौनि घेयावें म्ह. गुणें दोष : परि त्यजूं न ये : फाळुकें झाडावें म्ह. दोष सांडावा : कुसकरणेयां झाडणेयां भेद कैसा : एक निषेध, एक स्वीकरणिये : दोषगुण बहुत तरि विषयव्यवस्था करुनि गुण सांडावा : दोष बहुत तरि दोष सांडावा : त्यजूं ये तें त्यजावे : न ये तें स्वीकरावें : ॥९६॥</div>
<br>
<div class="lapika">लापिका :- तरि कां पां कुसकरावें? ना प्राणासि आहार देयावा म्हणौनि : एऱ्हवीं इंद्रियाचा होईल : ॥</div>
<div class="vachan">वचन :- प्राणासि आहारु देयावा : इंद्रियांसि नेदावा ॥</div>
<div class="tika">टीका :- इंद्रियार्थ रसविरहित नसुद्धें अन्न (अन्नची) तो प्राणा आहार : साधनयुक्त तो इंद्रियाचा :O: इंद्रियें हे बहुवचन : जे रसनेचां ठाइं अवघीं असति हे एक : आणि जयाचा जो आहार : ॥९७॥</div>
<br>
<div class="lapika">लापिका :- तरि इंद्रियासि नेदिता तत्संबंधिक उपद्रो होईल कीं? ना तो निरोध साहावा : परि इंद्रियार्थ रस नांगिकरावाचि : ॥</div>
<div class="vachan">वचन :- इंद्रियार्थ रसु न सेवावा ॥</div>
<div class="tika">टीका :- इंद्रियाचा अर्थ : निरोध वासनावशें : शारीर तादात्म्य असे तवं : तें निवर्तें तैं फिटे : :O: प्रस्तुत गोडी तो इंद्रियार्थ : परिणामीं तुष्टि पुष्टि तो रस : उत्तरकाळीं आठवें, मना अतृप्ति तो विखो : प्रधानत्वें व्यपदेश :॥:०:I।: जिये वचनीचा जो अर्थ तो जाणावा : लोणिचें मागितलें, जरि हिंसा थोर तरि इंद्रियार्थाचाचि दोष : पचनीं तेतुली हिंसा नाहीं : इंद्रियार्थ थोर जरि तरि हिंसेचाचि दोष : सर्पाचे देउळ वरी लेप : ॥९८॥</div>
<br>
<div class="lapika">लापिका :- तरि कदन्नरुप अन्न न लोटे कीं? ना चवि नेघत घेयावें : मग पैलीकडे आपणचि (आपसेयाचि) जाईल : ॥</div>
<div class="vachan">वचन :- घेइजे ऐसे मुसंब खोउनि : आंतु पोकळ असे : खाली वोहटळ असे : जाईल परते ॥</div>
<div class="tika">टीका :- घेइजे ऐसें म्ह. अवेउनि : मुसंब म्ह. यथा महीषिवत् चवि नेघत घेइजे : मग जाईल म्ह. तोकडाचि काळ प्रयत्न : मग उद्यम करावा न लगे : ॥९९॥</div>
<br>
<div class="lapika">लापिका :- हो कां : ऐसा परिच्छेद करविला तरि अशक्ती कां अरुचि तेथ (तेणें) काइ करावें पां? जे लागे तेधवा हेचि अन्न घेयावे परि आणिक नेघेचि ऐसा परिच्छेद करावा : ॥</div>
<div class="vachan">वचन :- भदे भरौनि ठेविजे : मागे तेव्हेळीं तेव्हेळीं घालिजे : नेघे तरि म्हणिजे : खासील तरि खाये : न खासील तरि धुळि खाये : मरो लागसी तेव्हेळी आपसयाचि खासी ॥</div>
<div class="tika">टीका :- भदें तेथ काही अशक्ती अरुचि विशेष : कां जें वेळोवेळां घेयावें म्हणितलें : धुळि म्ह. आस तोडिजत असिजे : यापरतें तुज मीं साधन का इंद्रियार्थ न घली : याचि नावें परिच्छेद :O: ॥१००॥</div>
<br>
<div class="lapika">लापिका :- तरि ऐसा परिच्छेद केलेया काइ होए पां? जे तयाचे निरोध नेणों कोणचि निर्पोनि फेडी : ॥</div>
<div class="vachan">वचन :- परिच्छेदी प्रवर्तलेयाचे सकळही निरोध नेणो कोणचि निर्पोनि फेडी ॥</div>
<div class="tika">टीका :- सकळही म्ह. रसप्रकरण : मग व्याप्ती : प्रयत्न तो सर्वव्याप्ती : पाउल पाउला : तेथ निरोध नाहीं : तें सायासें तयाचेनि होववें : एर निरोधलेंपण :O: नेणों कोण म्ह. सेवटील हीन : वासना प्रतिकुळही : ते कां : यथा राउत आइणि(या) पुरवी : मग वैरी तेहीं पायधुळि वंदीति : ऐसा माझा बाप (बापु) म्हणति : ॥१०१॥</div>
<br>

        <p>७) पुरुष साह्य निरुपण (साह्य प्रकरण) १०१-१०४ ४</p>
<div class="lapika">लापिका :- परिच्छेदी ऐसे साह्य तरि प्रयत्नीं कैसें पां? जे तेथ क्रिया प्रयत्नानुरुप दैवाचें साह्य : ॥</div>
<div class="vachan">वचन :- पुरुषप्रयत्नी दैवाचे साह्य ॥</div>
<div class="tika">टीका :- ॥माळिका॥ पुरुष म्ह. स्वतंत्र : प्रयत्न म्ह. क्रियेचां आळापीं : आदि, मध्य, अवसान विचारुनि किजे तो प्रयत्न : दैव म्ह. मार्गाभिमानिनी : मग ईश्वर : पदार्थविषयी तरि देवता : प्रसादविषयी मायेचे : तथा उचित पुरुषाचि भेटि तेहीं तियेचेंचि : शास्त्र अपूर्व विधी तेथ ईश्वर : कां तें तियेचेनि नव्हवे : साह्य म्ह. अयाच्यग्रासवत् : यथा मोटें हात लाविजे :॥:०:I।: ईश्वरीं (परमेश्वरीं) सकळही मिळत असे : कां पां : आपण भजिनला : आणि अभिमानिये ते कवण : संबंधी तरि व्यापकचि : हे व्यवस्था : ईश्वर तरि दान देति : गोसावीं तरि अनुसरलेयाचें साह्य करीति : कवणा काहीं उपजोंचि न ये : आतां जगाचिया बुद्धी अनारिसिया करीति : ऐसें पुराभिमानियें नेमिलें : ते तैसेंचि असे : कै पां नेमिलें : ना जैं गुरुत्व स्वीकरिलें तै नेमिलें : ते तैसेंचि असे : आतां आणिकें निरोपेविन सांडौचि न ये : कव्हणा कांहीं उपजोंचि नेदिजे : ऐसे सृष्टीव्यवस्थाचि मोडिली :।I:०:I। अखंड रज आठवत असे तरि आपण राजस : स्थानें उपजत असे, मनुष्य उपजत असे तरि तेंचि राजस : ऐसेया अनुरुप प्रयत्न : रजें विकरत असे तरि विषयव्यवस्था करावीं : जगाचें अपयश भिक्षुकाची लाज : तयाचे दोष : कपटिये : एउतें जावोचि नेदी : चोंबडें लटिकें : ऐसी विषयव्यवस्था केलेयां मन मोडे :।I:०:I।: जयद्रथाचें शीर खाली घातलें शाप देयावेया तवं तयाचेंचि शीर पडिलें : एतुलाही विलंब न साहेचि : तैसें धर्मकार्य तें तेव्हेळिसीचि करावें : एऱ्हवीं अविधीतवं फावावेया न वचे : व्यवहारीचें तरि प्राक्तन सिद्धी न वचे : म्हणौनि विधी उपस्थित जालेयां तेव्हेळिसीचि कार्य किजे तै फावें : एऱ्हवीं राणाइसाचेया कापुसाची परी होए :।I: ॥१०२॥</div>
<br>
<div class="lapika">लापिका :- तरि प्रयत्नपूर्वक त्याग क्रिया केलेयां तेथ कैसें पां साह्य? जे तयाचें भलतैसे दुर्धर ईश्वर धरीति : ॥</div>
<div class="vachan">वचन :- धर्माचिया चाडा रायाची राणी का न ये वरि पडते आकाशु धरीजैल ॥</div>
<div class="tika">टीका :- रायापरता बळिया नाहीं : आणि राणियेपरता अभिमान नाहीं : आणि आकाशापरतें दुर्धर नाहीं : तें जरि अदंडीचा ठाइं देखिलें तरि एथ काइ म्हणावें असे :O: धर्म म्ह. अनुसरती जो चाड करी : तयाचें भलतेसणें अवघड ईश्वर चुकवीति :॥:०:I। अडलेयाचे साह्य करीति : स्फुरवीति : संदेहीं पडो नेदीति : अनिष्टीं न घलीति : वासनिकासिहीं : एक वचन प्रतिपाळी तयासि : प्रसाद नमस्करी तयासि : अशक्तालागी काढा आणू जाता ब्राह्मण्य धरुं न ये : जेणें कृतनिश्चयो केला तयासि : ॥१०३॥</div>
<br>
<div class="lapika">लापिका :- अनुसरणीं जरि ऐसें साह्य तरि अनुसरौनि प्रमाणयुक्त वर्ते तयासि कैसें पां? जे पंचभूतनिमित्तें बलवत्तर उपद्रव असताही परि चुकवीति : ॥</div>
<div class="vachan">वचन :- न भिया हो साधे हो : तुम्हांवरि एथौेनि वाजत वारा धरीजैल ॥</div>
<div class="tika">टीका :- वारा म्ह. पंचभूतनिमित्त उपद्रो : तोचि त्रिविध : एक वाराचि वाजों नेदिजे : दुसरे : वाजिनला तरि व्यग्रता नाहीं : तिसरें : उत्तरकाळीं उपद्रव नाहीं : तात्पर्य जे अनुसरलेयासि कव्हणी उपसर्ग न पडति : :O: ॥१०४॥</div>
<br>
<p>८) अनधिकारानुज्ञापूर्वक अन्नप्रशंसा निरुपण (अनधिकार भोजन) १०५-११४ १०</p>
<div class="lapika">लापिका :- अशक्ती अरुचीही जरि तरि काहींचि इंद्रियार्थ नेघावा हा ठावोवेऱ्ही परिच्छेद करविला : तरि अनधिकारी काइ पां? ना एथ न लोटे ते अर्थीं एका साधना अनुज्ञा दिधली : ॥</div>
<div class="vachan">वचन :- सी : बी : चूळ : चिमुटि या चौमध्ये न गमे तरि एकु ठावो आपजविजे ॥</div>
<div class="tika">टीका :- अनधिकारें सीं बीं : वांचौनि विकारवशें ना : जो शारीर मानसिक त्रसत असे तेणें बहुत अनिष्ट निफजों नेदावें : मग तोकडेनि अनिष्टें बहुत इष्ट जोडे तरि जोडावें : जें निमित्ताचा कांहीं विकारवशें मनोधर्म पाळिलेयां मज किती इष्ट जोडत असे हें पुरुषें पाहावें : काही उरी कीं सरोभरि ऐसा विचार कांटाळा घालावा :O: ॥१०५॥</div>
<br>
<div class="lapika">लापिका :- हो कां : ऐसाही जरि कदाचित पुरुषभेदें इंद्रियार्थेविन त्रसत असे तेणें काइ करावें पां? ना विधीचेनि बागे जया अर्थाचा त्रस तो फेडावा : एऱ्हवीं अनुचिता टेकैल : ॥</div>
<div class="vachan">वचन :- त्रसों नेदिजे : त्रसलासांता जीवु विषया शरण जाईल ॥</div>
<div class="tika">टीका :- ॥माळिका॥ त्रस म्ह. मन कांटाळा घे : अनुस्युत आठवे तो त्रस : नेदिजे म्हणितलेया प्रयत्न करविला : आठाही स्वभावा मात्रा देवविली : जेतुलेनि जया गमे तेणें तेतुलेनि गमावें : अनुक्रमें साधावें : वृत्ति न करावी : जीव म्ह. अल्प, सोच्य : त्रसलासांता म्ह. त्रसला तरि विषया शरण जाए : जेणेंविन त्रसला ते आश्राये : जया इंद्रियाचा जो विषयो तया टेके :॥:०:I। पुढिलासि घृणा उपजे, विकृति उपजे ऐसी क्रिया न किजे : आणि आपणेयासि घृणा उपजे, विकृति उपजे ऐसी क्रिया न किजे : कां पां : त्रस उपजैल : आणि खंति येईल : तरि सौजन्य भंगैल : अनिष्ट होईल : राकेया लक्ष्मींधरभटाचेनि न्यायें : प्रसाद निराकरण : ॥१०६॥</div>
<br>
<div class="lapika">लापिका :- तरि काइं अनुचित पदार्थीं टेकैल एतुलेचि? ना त्रसाचेनि अतिशयें देशाचेया सेवटा जाउनि सर्वाधमत्व जे ब्राह्मणत्व तेही अंगीकरील : ॥</div>
<div class="vachan">वचन :- त्रसलासांता देशाचेया सेवटा जाउनि सर्वाधमत्व ब्राह्मणत्व स्वीकरील ॥</div>
<div class="tika">टीका :- ॥माळिका॥ त्रसलासांतां म्ह. ऐसा जरि जीव त्रसला होए : देशाचा सेवट म्ह. वोळखी नाहीं तेथ जाए : कां जें लोकनिंदेभेण : पहिलें अलिंगवृत्ति होता : तेथचि एर न शोभे (क्षोभे) :॥:०:O: ब्राह्मण तो मातांगाहीपासौनि अधम : भितरि मुक्त : परि प्रेतत्वाचिये जातिचें जाणावें : यथा जोगी : तो जैसा दानपात्र तैसें संन्यासी नव्हति : मान्यता अप्रयोजक :O:I।: कर्में ब्राह्मण : देवाधर्माचें ज्ञान : ज्ञानसंबंधे एकि पवित्रता आली : वासना अधम : मी अवघेयापासौनि उत्तम म्हणत असे म्हणौनि : हे कां करी : मान्यते विषयालागी : ॥१०७॥</div>
<br>
<div class="lapika">लापिका :- म्हणौनि तोकडेनि अनुचितें बहुत चुकवावें : ॥</div>
<div class="vachan">वचन :- अल्पें अनिष्टे बहुत अनिष्ट परिहरे तरि परिहरिजे ॥</div>
<div class="tika">टीका :- अल्पे अनिष्टें म्ह. सानें अनिष्ट चुकवितां थोर घडत असे तरि सानें आंगविजे : हे व्याप्ती भलतां अर्थीं लाभे :O: ॥१०८॥</div>
<br>
<div class="lapika">लापिका :- तरि हे कां पां करावें? ना जीव सोच्य : अल्प दुःखीं वेचौनि देवाधर्मातें विसरेल म्हणौनि : ॥</div>
<div class="vachan">वचन :- पोरे हो : तुम्ही कांटेया अधीन होआल ॥</div>
<div class="tika">टीका :- मागिला प्रकरणाचा आवाकां : जें पायापरतें निबर नाहीं आणि कांटेयापरतें सानें नाहीं : तैसे एर अवयव नव्हति : डोळा रजेंही दुखवे :O:०:I। कांटेया अधीन म्ह. मन तिये दुःखीं वेचैल : काइसयांसिही पवाडेना : धर्मा, स्मरणा : साना दुःखीं एसणा वेच मां थोरे कांही म्हणावें असे : ॥१०९॥</div>
<br>
<div class="lapika">लापिका :- हो कां : अनधिकारेही परि एकाचि साधना अनुज्ञा दिधली हा ठावोवेऱ्ही इंद्रियार्थी दोष : तैसा अन्नीं नाहीं : म्हणौनि तीनि वेळ ऐसी अनुज्ञा दिधली : ॥</div>
<div class="vachan">वचन :- तैसे काइ बाइ : न गमे तरि तीनि वेळ घेतले तरि काइ ॥</div>
<div class="tika">टीका :- न गमे म्ह. प्रथमकाळीं : कां अनधिकारें : तेणेविन सरेचि ना तें न गमणें : तीनि वेळ म्ह. अन्नीं दोष नाहीं : इंद्रियार्थीं दोष : ॥११०॥</div>
<br>
<div class="lapika">लापिका :- तरि तेचि (तियेचि) अन्नें कव्हणे पां? जे निरसें विरसें : ॥</div>
<div class="vachan">वचन :- निरसें विरसें अन्ने सेविजेति ॥</div>
<div class="tika">टीका :- निरसें म्ह. ठाइंचाचि रस नाहीं : आंबील : भात : दिवसें : मुटकुळें : चणा : तुरि : विरसें म्ह. रस होता मां गेला : विटली खीरी : सिळे पदार्थ : ॥हे माळिका॥ : ॥१११॥</div>
<br>
<div class="lapika">लापिका :- तथाचि रेंदेया चेंदेया दर भरिजे : ॥</div>
<div class="vachan">वचन :- रेंदेया चेंदेया दरु भरिजे ॥</div>
<div class="tika">टीका :- रेंदा म्ह. आसट आंबिल : चेंदा म्ह. नासला भात, खीरी ; बुरसैलें दिवसें : इंद्रिये नेघे (नेघती) परि प्रयत्नें, बलात्कारें घेइजे : यथा दर सिनारिजे मग खुंट बळी होए, तैसें प्रयत्नें सिनारिजे : ॥हे माळिका॥ : ॥११२॥</div>
<br>
<div class="lapika">लापिका :- हो कां : ऐसें अनधिकारें तरि अधिकारें कैसें वर्तावें पां? जे प्रयत्नें अल्पाहारेंचि वर्तावें : ॥</div>
<div class="vachan">वचन :- जेवढी पिसवी किजे तेवढी होए ॥</div>
<div class="tika">टीका :- पिसवी किती वाढे : आहार चौगुणा : तथा ओहोट : यथा कान वाढे : हें अभ्यासाचें कार्य : ॥११३॥</div>
<br>
<div class="lapika">लापिका :- तरि अल्पाहारी कां पां वर्तावें? ना पूर्णाहारी बहुत दोष असति : तथा निद्राही अल्पचि होआवी : पश्चात पाहार तो सर्वाही लाभे : ॥</div>
<div class="vachan">वचन :- धायेतवं खाइजे : पाहेतवं निजिजे : तैसे नव्हे की बाइ : पश्चात पाहारी उठिजे : तो सारस्वत काळु : देवता हृदयासि ये ॥</div>
<div class="tika">टीका :- साधनें पोट भरणें तें धालेपण : तथा पाहेतवं निद्रा : यें दोन्ही दूषणें साधनवंत, अनुसरलेया योगियासि : पश्चात पाहार तो उत्तम काळ : धायेतवं जेविलेया अविधी घडला कठियासि : एसणें प्रसवलें : आसळगैया वटबीजन्याय जाला : एउलेया अनिष्टामाजि कठियें लेंकरुंवें सामाविलीं होती : म्हणौनि स्वभावाची मात्रा न भंगावी : मात्रा भंगिलेयां संपूर्ण स्वभावा आणील : संपूर्ण स्वभाव विकारातें प्रसवैल : विकार विकल्पातें प्रसवैल : आणि आसळगै नामधारकाची न करावी : सानेया अनिष्टा भियावें : नाथोबा पाय न करितीचि : देवतें सविया दिधलिया : सानें अनिष्ट चुकविलें : थोर घडलें : दृष्टीं ज्वर : अदृष्टीं दोष तो सिद्धचि : आणि ईश्वरा गाऱ्हाणे दिधलें : एसणें अनिष्ट प्रसवलें निद्रेतवं : म्हणौनि स्वभावाची मात्रा न भंगावी : आधीं आपणेयां समावेश नाहीं परि पुढिलाची खंति येवों नेदावी : हे अतिव्याप्ती जाणावें :O: सारस्वत म्ह. प्रज्ञा स्फुरे : तें काळाचें सामथ्र्य नव्हे : रजस्तमा, स्वभावा, सकळा मनोरथापासौनि मन काढे : निरालंब होए : देवता म्ह. असतिपरीची : दुसरें : आव्हानिली ये : यथा प्रकृती :O: गोसावियातें देवता म्हणितलें : चैतन्य देवता तियेचेनि संबंधे गोसावियातें देवता म्हणितले : सच्चिदानंद स्वरुप म्हणितला : ब्रह्म माया ईश्वर ऐसा संबंध सांगितला : आणि निर्वचनीं केवळीचि नित्यसंबंध सांगितला : ऐसा संबंध देवतेचा असे म्हणौनि : चैतन्यमुख्यकरौनि सकळ देवतांचा संबंध असे : चैतन्याचा विशेष संबंध असे म्हणौनि ईश्वरातें देवता म्हणितले : नेणतेयाचेनि संबंधे नेणता ऐसें नाम होए : गोसावी गोपाळाचेनि संबंधे होते : ते द्वापरीचे गोसावी गोपाळाचेनि संबंधे होते तरि तेंचि नाम जालें : राजसाचेनि संबंधे राजस म्हणिजे : तामसाचेनि संबंधे तामस म्हणिजे : गोसावियातें वऱ्हाडियाचेनि संबंधे वऱ्हाडी ऐसे म्हणितले : काबाडियाचेनि संबंधे वेठी नेलें : एकाइसाचेनि संबंधे देमाइसें धरणें बैसो आलीं : ऐसें म्हणितले : एक जनक ज्ञानिया तयाचेनि संबंधे अवघेचि ज्ञानिये म्हणिजते : म्हणौनि जैसा संग किजे तैसें नांव पाविजे : म्हणौनि विरक्ताचा संग किजे :</div>
<br>
<p>देवतेचेनि संबंधे गोसावियातें देवता म्हणितले तरि गोसावियाचेनि संबंधे देवतेते परमेश्वर कां न म्हणिजे : तरि ब्राह्मणाचेनि संबंधे मातांगातें काइ ब्राह्मण म्हणिजताये : म्हणौनि चैतन्य देवता तियेचेनि संबंधे परमेश्वरातें देवता म्हणितले : ।१। दुसरें : अन्यव्यावृत्ती अवघिया देवता होति परि परमेश्वर नव्हेति : चैतन्यापर श्रीचक्रधर देवता होए आणि परमेश्वर होए : ऐसा अर्थ : केवि : हिने देवतेचें सामथ्र्य उचे देवतेचां ठाइं असे : उचे देवतेचें सामथ्र्य हिने देवतेचां ठाइं नसे : म्हणौनि देवता परमेश्वर नव्हति : परमेश्वर देवता होए : ।२। तिसरें : जीव भजक देवता भज्या हे प्रमाण : तरि परमेश्वर भज्य म्हणितला तरि कवणासि भज्य : (ना) मुख्यत्वें भक्तासि : अनुसरलेया ज्ञानियासि : हें भज्यपणाचें देवतेचेया सारिखें असे म्हणौनि देवता : ।३। चौथे : इतराही जीवा परमेश्वर भज्य जाले असति : ते कैसें : ना गोसावियाचें दर्शन, नमन, स्पर्शन, संभाषण, सन्निधान, भजन, सेवा, दास्य ; निरुपणाचें मनन, स्मरण, रमण, प्रसाद : ऐसा परमेश्वर भज्य होउनि सकळ फळें देत असे : देवतेची सारिखवाटणी हे असे म्हणौनि देवता : ।४। पाचवें : घेउनि देति : कां पां : लेप देखौनि : हें देवतेचेया सारिखें म्हणौनि देवता : ।५। साहावें : तिन्हीं दानें : मातापितरा भलें : जीवापासौनि जीव पावति तेंचि परमेश्वरापासौनि पावति : परि नाशिवंते फळें आणि देवताचें देणें अनित्य : हे देवताचेया सारिखें असे म्हणौनि देवता : ।६। सातवें : दिव् हा धातु प्रकाशीं वर्ते : प्रकाशक, चेतन, सामथ्र्यवंत म्हणौनि देवता : ।७। आठवें : देवतेचें पूर स्वीकरिलें म्हणौनि देवता : ।८। देवतेचा वेष स्वीकरिला म्हणौनि देवता : ।९। देवतांचें धर्म स्वीकरिलें म्हणौनि देवता : ।१०। देवतांचिया सारिखें कार्य करीति : साधनवंताचा अभिमान : साधननिष्पत्ती करणें म्हणौनि देवता : ।११। जैसी देवतेची क्रिया संपूर्ण होए तवं उरलीचि असे : संपूर्ण होए मग फळ भोगी तवं असे : तैसी साधनांतुली योग्यता प्रमादिया जालेयाही परि सृष्ट्यंतरीं उरलीचि असे जवं फळा ये : हें देवतेचे सारिखें असे म्हणौनि देवता : ।१२। प्रमादियासि ईश्वर फळदाता होए : मागां जे आचरला होता तया तवं फळेचि पावे म्हणौनि देवता : ।१३। दुःख भोगित देखतां घृणा नुपजे माळेकाराचेंनि दृष्टांते :।: अनंत गुण परि प्रमादियालागौनि अवघेंचि नाहीं केले : जैसें देवतेचां ठाइं एकही गुण नाहीं तैसें देवतेचेयासारिखें निष्ठुरपण स्वीकरिलें म्हणौनि देवता : ।१४। आणि दातृत्व आति : चहुदानी देतां न सरे : दया हा गुण आति म्हणौनि देवता परमेश्वरातें म्हणितले : ।१५। हृदय म्ह. जीवीं असे : सुख दुःख अनुभवज्ञान : तेणें द्वारें जीवाचेया ठाया अनुभव येत असे : ये म्ह. आठवण : चिंतन : ध्यान : स्मरण : तेथ चित्त लीन होए : वेचे : यातें येणें बोलिजे : :I: ॥११४॥</p>
<p>९) अल्पान्नकाळ प्रशंसापूर्वक स्वभावपालनानुज्ञा निरुपण (निद्रा स्वभाव) ११५-१२० ६</p>
<div class="lapika">लापिका :- तरि पिपासेसि काइ करावें पां? ना तृषा लागलेया हिनोत्तम न विचारुनि तृषा शमे एतुलेचि घेयावें : ॥</div>
<div class="vachan">वचन :- तुम्हां बोडी गंगा समानचि होआवी कीं गा ॥</div>
<div class="tika">टीका :- बोडी गंगा समान म्ह. पवित्रापवित्र यें दोन्हीं न व्हावी : आणि तृषा लागलेया बोडीचें वोखटें, गंगेचें चोखट हें न म्हणावें : तृषा समयी जें मिळे तेंचि घेयावें : विवक्षा न करावीं : बरवेनि विकार, वोखटेनि विकल्प दोन्हीं होति : ॥हे माळिका॥ : ॥११५॥</div>
<br>
<div class="lapika">लापिका :- तरि शीतासि काइ करावें पां? ना हेतू न जनें तरि स्मशानीचें उत्तम : ना तरि कव्हणा एकाते हात च्यारि सुडा मागिजे (मागावा) : ॥</div>
<div class="vachan">वचन :- मसनींचे वस्त्र घेपे : पोरे हो तयाचीचि वाट पाहाल : जे कव्हणी एकु मरों का मरों का : तरि कव्हणा एकांते हात च्यारि सुडा मागिजे ॥</div>
<div class="tika">टीका :- ॥माळिका॥ मसनीचें वस्त्र घेपे म्ह. स्मशानीचें उत्तम ग्राह्य होए : वाट पाहील म्ह. जीवदोषां रुप किजते : अभिलाषें पुढिलाचें मरण चिंतील : हें जणेना विपायें : कां पां (कां जे) : जीव दृष्टार्थिया, स्वार्थपर : म्हणौनि निराकरिलें : ऐसा सियें पिडला असे आणि टेळेनि सांपडले ; आणि तो हेतू जनेना तरि घेयावें : परि बाहुल्यें स्मशान न शोधावें : तेणें वाट पाहील : म्हणौनि मागिजे : कां बिदीं पडिलें घेइजें ते उत्तम : ॥११६॥</div>
<br>
<div class="lapika">लापिका :- तरि काइ शीतनिवारणार्थींचि वस्त्र होआवें? ना कौपिनही होआवा : अनाधिकारें तरि हात दोनि होआवें : ॥</div>
<div class="vachan">वचन :- तरि हात दोनि वेढिजे ॥</div>
<div class="tika">टीका :- तरि म्ह. जयासि कौपीन वोढ न साहे : अनधिकारें : तरि हात दोनि सुडा नेसावा : हें भटावरील प्रकरणातवं भाविजे : जें नसुद्धा वोढ कौपीन न साहे म्हणितले ; मग अनुज्ञा दिधली : ॥हे माळिका॥ : ॥११७॥</div>
<br>
<div class="lapika">लापिका :- प्रावर्ण जरि ऐसें जाले तरि अंथरुण काइ पां? ना तेचि अर्ध अंथरुण ऐसें होआवें : ॥</div>
<div class="vachan">वचन :- जेचि अंथरुण : तेचि पांगरुण ॥</div>
<div class="tika">टीका :- प्रावर्णाची सीमा ; श्वानकुंडली आधांतुरें पुरे : :O: वेगळेनि आंथरुणे आणिक एक मनोधर्म आपजैल : सुख होईल : वेगां चेवो न ये : निद्रा येईल : हात-पाय पसरील : तेणें हिंसा होईल : तेणेंचि अंथुरणें निद्रा न ये : मुरकुटा खाइजे : चेवो ये : उघडा ठाके : सुरवाड नाहीं : तयाचि आंत मुरकुंडी आंग झाके एवढी कंथा : ॥११८॥</div>
<br>
<div class="lapika">लापिका :- तरि भयासि काइ करावें पां? जें गावासमीप ना दुरी एकांधे निरोपद्रव स्थान पाहोनि निद्रा करावी : ॥</div>
<div class="vachan">वचन :- गांवाचां कडिसरा खांडदेउळी एकी पाहिजे : तेथ श्वानकुंडली घालिजे ॥</div>
<div class="tika">टीका :- कडिसरां गावां समीप ना दुरी : शब्द नाइकिजे एतुलेयां : खांडदेउळी ते देहीचेनि अनधिकारें : कां ॠतुकाळीं, पाउसाळा :।: श्वानकुंडली म्ह. श्वानवत् हातापायाची मुरकुंडी : तेचि त्रिविध : एक पाय पोटेंसि लाविजति परि करंडी सामाये एतुला पैस असे : एक नवांचेया अंकासारिखें : एक कानवडेया धनुष्याकार : तेणें हिंसा चुके :॥हे माळिका॥:०:O: खांडदेउळी हा विधी : झाडें अधिक योग्यता : आणि वृद्धाचार तेथ कव्हणी राहे ना : मग ऐसांही तो सकृत :।: मग भेद : एक प्रकृती रसाळ तो अधिकवृत्ती करी :O:०:I।: खांडदेउळी म्ह. देवता नाहीं ते खांडदेउळी : देउळी केली परि देवता प्रतिष्ठिली नाहीं : अथवा देवता होती मग खोमली : अथवा देवता तरि असे परि पूजा नाहीं : उपहत असे : उत्तम, मध्यम, कनियेस :॥: जया झाडाखाली देवता मांडिली असे तेथ न बैसावें : जिये कपाटीं देवता असे तेथ ना : निर्देवती स्थान ; निर्देवती झाड ; निर्देवती देउळी ऐसें विहिले असावधा पुरुषासि : देवतेकडे पाये करी कठियाचिया परी तें अनिष्ट चुकविलें : वस्त्र झाडितां देवतेकडे रज जाए ते अनिष्ट चुकविले : जैसी नाथवाणी प्रशंसिली निर्देवती आणि निर्विकार : कव्हणी देवतेची स्तुती केली नाहीं : कव्हणी देवतेचे गुण वाखाणिले नाहीं : कव्हणी देवतेचा अभंग नाहीं : कव्हणा पुरुषाचा पुरषार्थ वाखाणिला नाहीं : अथवा बरवेपण वाखाणिले नाहीं : अथवा गुण वाखाणिले नाहीं : अथवा कव्हणी स्त्रियेची अवस्था, विरहो वाखाणिला नाहीं : अथवा स्त्रियेचे अवयव, गुण, अलंकार, स्त्रियेचे शब्द वाखाणिले नाहीं :॥: विकाररुपें मनुष्यें, विकल्परुपे मनुष्यें त्यजविली ; आणि तैसींचि झाडें स्थानें त्यजविली : तैसाचि श्लोक, गीत, मात अवघें दोहीं दोषीं सीवतलें (सीवंतलें) तेतुलेंही त्यजविलें : ॥११९॥</div>
<br>
<div class="lapika">लापिका :- तेथही जरि भिये तरि काइ करावें पां? जे वोडबुरुड न्यावो करावां : ऐसें स्वभावीं प्रयत्नें नियमें वर्तावे : ॥</div>
<div class="vachan">वचन :- तरि वोडबुरुड न्यावो किजे : ते च्यारिचि घडिया कीं गा : तवं आपण निद्रा किजे : पाठी निजैलेया मेलेया सरीचि : पहाटांचि उठौनि फाळुके झाडोनि जावों लागिजे ॥</div>
<div class="tika">टीका :- तरि म्ह. जयासि अरण्यींची निद्रा न करवें तेणें वोडबुरुड न्यावो करावा : गावांतुला लिगटलें निजावें : न्यावो म्ह. तयाचेया ऐसें करावें : गावांतु भलतेथ राफाड पाहुनि निजावें : तेथ रचमच कीं : तें च्यारीचि घडिया : तवं आपण निद्रा किजें : तेणें काहींचि नाइकिजे : कां ते मृतवत् कीं : ॥हे माळिका॥:०:I।: निजैलेयां मेलेयां सरि हें कार्यासि वाचक : तो तयाचां अर्थीं मेला : तियें तयाचां अर्थीं मेलीं : मेलें हावभाव उपजवी तरि तियें उपजविति :।I:०:O: फाळुकें झाडणें अभिप्राये : दुसरे ना : आणि रचमचेआंत होता ते कांहीं मनी न लगेचि : झाडी केली :O:०:I।: निद्रा येईल तेव्हेळींसींचि निद्रास्थाना यावें : तयाचे गुण दोष न पाहावें : भावीं रमों लागैल :I।: पाहाटेचि म्ह. तया नुठिता : निजैलीं न देखावीं : तैसाचि भलतो भिक्षु, मनुष्ये : फाळुकें झाडुनि निगावें : तेथचे गुण दोष झाडुनि निगणें तें झाडणें : कवणी परी झाडावें : दोषें गुण कुसकरावा : गुणें दोष कुसकरावा : जेणें गुणें धर्महानि तेथचे दोष काढावें : सर्वगुणसंपूर्ण ईश्वर : एर कव्हणीचि नव्हे :॥: झाड प्राप्त पुरुषासि : तें प्रतिबंधलें तरि देउळ : तें भोगस्थान, कां तामस तरि वानासि कां पडवी : शाळ, वोसरी ते नाश्रावी : ॥१२०॥</div>
<br>
<p>१०) अभय प्रकरण निरुपण (अभय प्रकरण) १२१-१२२ २</p>
<div class="lapika">लापिका :- ऐसा जरि भिये तरि यासि कव्हणापासौनि भय असे आणि काइ? ना तो स्वभाव : वांचौनि देवता तरि भय उपजे ऐसें विशेषें न करीति : ॥</div>
<div class="vachan">वचन :- तुम्हीं कां गा भिया : यें तुम्हां आपणपे न दखवीति कीं : जरि हान भियाल तरि मा कें रिगिजैल ॥</div>
<div class="tika">टीका :- भिल म्हणौनि ज्ञानियासि देवता न दखवीति : मनुष्यें देखति : ऐसी इच्छा : तरि सापराधें देखे : नावेक : आर्तवांचौनि : जेंचि एरि ठाइं तेचि एरि ठाइं एणें न्यायें : अनुसरला न देखे : तो भिल म्हणौनि : विग्रहवंती न दखवी : ब्रह्मांडस्था जियेचें गोरुं, साप, उंदीर, सेळी, घोडें, गाढव चुकलें तें तेथ येवों न ये : आपुलालीं परती घेउनि जाति : मूर्तीसि स्वरुपीं रिगावेयां ठावो नाहीं : एवढा धाक : यथा राजकुमरेंसीं अन्यावो केलेयां घरींचीं रिगों नेदीति :।I: ॥१२१॥</div>
<br>
<div class="lapika">लापिका :- तरि असळग मानौनि जीव उपद्रव देति कीं? ना तयाही वास पाहो न ये : ॥</div>
<div class="vachan">वचन :- यें ऐसी उघडी नागिवीं दिसते असति परि यांची वास कव्हणाही पाहों न ये : यांही एकु अभिमानिये आति : ते जरि क्षोभलें होईल तरि मां काइ करीति ॥</div>
<div class="tika">टीका :- यें ऐसी म्ह. रंकें, दीनें, शोच्यें : उघडीं म्ह. वैराग्य नाहीं : नागवी म्ह. भक्ती नाहीं : दुसरें : उघडी म्ह. मळीन वस्त्र : नागवीं म्ह. सीविलें वस्त्र : ॥हे माळिका॥:०:O: उघडीं नागवीं म्हणिजेति जें जैसें नेसणें, जैसें प्रावर्ण तें नाहीं : धड, सप्रमाण, सपुर, चोखट याचा विपर्यावो :O:I।: चेंदा जोगी खाये परि गावीचा म्हणौनि वास न पाहावें : आतां तो रानीं कव्हणाही भेटलाचि नाहीं : भलतेणें भलतें म्हणावें ऐसा आसळग : गोवळीं आक्षेपावा : अनवोळखीपणें चाटेया वणिजारीयातें आक्षेपू न ये :I।: उघडी म्ह. भलतेया आसळगै : नागवीं म्ह. जवळी काहीं नाहीं : मात्रा : परिग्रह : हातियेर : देह :।: वास पाहणें म्ह. जीवाचें उपद्रव काइ पां होति परि जिया देवता चेष्टवावें तियेहीं वास पाहो न ये : वास पाहाणें म्ह. मनींहीं उल्लेख करी ना वोखटेयाचा :।I:०:O: तथा वास म्ह. वोखटा मनोधर्म : निर्निमित्त : तरि ईश्वरी एक वोखटें करीत असति कीं : तें तयाचें माप भरावेया : पाप घडावेया :O: यांही एक अभिमानियें म्ह. ईश्वरीं तरि अभिमान नाहीं : म्हणौनि तयाखालौतें तेचि होए :।: याही एक अभिमानियें माया भेटवी : सन्निधानीं ते स्थानापति :I: कें रिगिजैल म्ह. देवता म्हणति ; आम्हां रिगावेया ठावो नाहीं : काइ करीति म्ह. सृष्टीपर्यंत निस्तरा नाहीं : निरयचि :।I:०:I।: देवताचा ठाइं घडलेयां देवता करी : ज्ञानियाचां ठाइं घडलेयां माया करी : कां पां : संबंधी निक्षेपिली असे : मां ज्ञानियासि काइ म्हणावें असे : वस्तु म्ह. सारभूत म्हणौनि : ऐश्वर्यें राहिली तरि भेणें : आनंदनामें राहिली तरि गोडीया :I।: अभिमानियें चैतन्य क्षोभले तरि संवरिता उपायचि नाहीं : एकां चोरी : एकां अन्यवार्ता : एकां तम : एकां रज : एकां लावकै : एकां कथन : एकां धर्मचि अंतरे : एकां संगचि नाहीं : एकां कखाय (कखावो) : ऐसा अनेकविध क्षोभ अभिमानियाचा :।I:०:I।: वासनिकातें, भिक्षुकातें हासों न ये : विपलावो न ये : अभिमानिये क्षोभें : एळापुरी विद्यावंताचेनि न्यायें : मागां हांसों न ये, विपलावों न ये : तरि पुढां तयांसि आपुली खंति ये : आपणेयां तयाची खंति ये : तमें घेउनि देउनि बोलणें : एणें काइ होईल तें नेणिजे :।I:०:I।: आंबेकारा निर्वंश हे सामथ्र्यफळ अभिमानियाचेनि क्षोभें : तयाचें दुःख तेणें देखावें : पाठीं नरक सिद्ध : ॥१२२॥</div>
<br>
<p>११) आहाचपण निषेध निरुपण (आहाचकार्य निराकरण) १२३-१२४ २</p>
<div class="lapika">लापिका :- हो कां : ऐसाही अपराधें कां विधीचेनि बागें दुःख पावे तेथ काइ करावें पां? जें उतळपण न करावें : ॥</div>
<div class="vachan">वचन :- ऐसे आहाचपण न किजे कीं गा ॥</div>
<div class="tika">टीका :- आहाचपण म्ह. कैसें दुःख जालें : ताका गेलेयां कैसें कष्टचि जाले : कैसें सिणलों व्यापारें : कैसें सीं वाजिनलें : कैसें सुनें पाठीं लागलें : ऐसें म्हणतां अदृष्टासि खंति ये : जैसें कव्हणा एकालागी व्यापार किजे मग तया लाविजे : कैसा तो व्यापार : करितां दुःख जालें : तैं तो म्हणे, एणें हा व्यापार कां केला : नेदावा करुं : ऐसी बुद्धी उपजे : आणि दुःखेंवांचौनि ईश्वर पाविजेना : मां तें दुःख आणिकां सांगिजे : ॥१२३॥</div>
<br>
<div class="lapika">लापिका :- तरि दुःखीचि न व्हावे? ना विधीबागे जे रसादि सुख पावे तेथही न व्हावे : ॥</div>
<div class="vachan">वचन :- कां गा ऐसे म्हणाल : ऐसे न म्हणिजे कीं ॥</div>
<div class="tika">टीका :- ॥माळिका॥ कां गा ऐसें म्हणाल म्ह. मागिल अनुचित उद्धारुनि तया दंड किजते : एसणें ज्ञान, अनुसरण, सन्निधान आणि पदार्थीं आभुलत्व (अभुलत्व) : ते न व्हावें : ऐसें न म्हणिजे म्हणितलेया पुढील सुचिक : जें आद्यप्रभृति न म्हणावें : ॥१२४॥</div>
<br>
<p>१२) स्ववासना निषेधपूर्वक ईश्वरदत्त आपुलेपण ममता निरुपण (ईश्वरपदार्थी तादात्म्य) १२५-१२७ ३</p>
<div class="lapika">लापिका :- ऐसाही जरि दोष तरि काइ पदार्थ नेघावाचि? ना तो जीवहेतू निराकरिला : ईश्वरादि भावे सकळही घेयावे : ॥</div>
<div class="vachan">वचन :- पोरे हो : ते तुमचेयाकडौनि तुम्हांसि काही न होआवे : एथौनि तुम्हां सकळही होआवे की ॥</div>
<div class="tika">टीका :- तुमचेयाकडौनि म्ह. हेतूरहितता आणि रुचि वासनावशें ना : काही न व्हावें म्ह. सानेयाचिये ठाउनि थोरवेऱ्हीं : एथौनि म्ह. ईश्वरादि भावें : प्रमाण विहित : प्रिती सौजन्ये : सकळही म्ह. साधनाचिये ठाउनि रसही मुख्य षड्रसान्न : ॥हे माळिका॥ : ॥१२५॥</div>
<br>
<div class="lapika">लापिका :- तरि ऐसें हें कां घेयावें? जें दैवदत्त ते आपुले म्हणौनि : हे घेतलेया सुदलेया इष्टचि : एऱ्हवीं अनिष्ट : ॥</div>
<div class="vachan">वचन :- साधे हो : कव्हणातें काइ (काही) असे : हे सकळही देवाचें कीं : मा देवो दे तें आपुले ॥</div>
<div class="tika">टीका :- ॥माळिका॥ कव्हणातें काही असे म्ह. जीव काइ पां परि देवतातेही नाहीं : कां एकीसि एक अधीन : मां अवघियां ईश्वरा अधिना : हें सकळही म्ह. दृष्ट विषयपदार्थ : मग जेतुलें रचने आलें हें अवघें देवाचें : कां याचें कतृ©त्व आणि अवघेयांचा गोसावीं : यथा लोकाची संपत्ती खाणा जेवणा ते रायाची सत्ता : तैसा ठावो :॥:०:O: देवों दे तें आपुलें म्ह. ईश्वर सकळ पदार्थाची सत्ता करीति तैं आपुले होए :O:I: देवें दिधलें तें अन्न वस्त्र आपुलें : एर देतेया चोरी : घेतेया चोरी : दैवराहाटी घेतेया दोष : देतेया नाहीं : करणिये म्हणौनि देवें दिधलें तरि घेतेयाही गुण : :।I: ॥१२६॥</div>
<br>
<div class="lapika">लापिका :- ऐसें जरि ईश्वरदत्त दृष्टपदार्थीं आतलेपण निराकरिले तरि अदृष्ट विषयपदार्थीं काइ पां? जें तेथ तादात्मक होआवें : ॥</div>
<div class="vachan">वचन :- ऐसें कै होईल पोरा जीवां : जे एथीचें तें आपुलें ॥</div>
<div class="tika">टीका :- ऐसें कै होईल म्ह. मागां अनंतां सृष्टी गेलिया ते खिति किजते : आणि पुढारी आशंसा :॥:O: शोधिचें॥ : एथीचें तें आपुलें म्ह. ईश्वरविषया पदार्थाची ममता : स्थान, प्रसाद, वासनिक, भिक्षु, शास्त्र, धर्म : ॥१२७॥</div>
<br>
<p>१३) भेटी विधान क्रिया स्वरुप निरुपण १२८-१३५ ८</p>
<div class="lapika">लापिका :- तरि तादात्मकत्वे काइ करावें पां? जें चेतनाची भेट घेयावी : ॥</div>
<div class="vachan">वचन :- भ्रमत भ्रमता भेटि कां आपजौनि भेटि ॥</div>
<div class="tika">टीका :- भ्रमतां म्ह. हिंडतां : अदृष्टवशें : दोघाहीं हेतू नाहीं : ऐसा टेळेनि होए ते उत्तम : का म्ह. व्यवस्थेची नव्हे : पुरुषाद्य आपादुनि घेत असे म्हणौनि का : हे मध्यम : ॥हे माळिका:॥:०:O: भेटि आपजवावेयाचें कारण : विचार, संग : तेथचे भेद : निभुलता, वैराग्य यावेया : अथवा एकला असोंचि न सके : कां चर्या : हे दृष्टपर : भावो, आर्ती वाढे ; योग्यता हे अदृष्टपर :O: गुरुसुहृदाची भेटि : अनुसरलेया, ज्ञाता, विरक्ताची भेटि : वासनिका संबंधियाची भेटि : मार्गीचेया परिवारियाची भेटि : उत्तम, मध्यम, कनियस : चौथा पक्ष : अडणीचा : कां वरिपडिलेया : कां अवसरी आर्थिक :॥:०:I।: स्थाना जातां, प्रसाद नमस्करितां आधीं तेथची लीळा सविशेष आठवावी : ते संबंधांतु : पाठी ते स्मरणांतु पडिलें : तैसेंचि भिक्षु वासनिकां भेटों जातां बोधाचिये ठाउनि अव्यक्तीची लीळा तयांचा त्याग पोटीं भरावा : आठवीतचि जावें : मग पुसावें ते गोष्टी : तैसेंचि होउनि रमावें : एणें जें सांगितलें तें मज न घडेचि ऐसें दुःख करावें : भावळुवेंसीं भावाळुवां : चर्चकेंसीं चर्चकां : ज्ञानियेसि ज्ञानिया : जो जैसा तैसेंयां होइजे : कां पां : साजात्यां वेध कीं : मग गोष्टी-मात कीं : एऱ्हवीं न घडे : हस्तिचां गजस्कंधीं तो दोष स्पर्शे ना : एरातें मोक्षां ने ऐसी ब्रह्मविद्या माउली : अनुसरलेयासि, प्रमादियासि सरिसी साह्यालागी : उद्धवदेवां उपहुड करू न ये : साधिकरणीं करीत असे साह्यालागी : भुका तळमळी, अडला जाणे मग धावे कीं :।I:०:I।: शेषशायें गोसावियातें माचा बैसविलें : पूजा केली : स्तुति केली : तैसें आपुलेयां ठाया भिक्षु ये तयासि आव्हान विसर्जन, पूजा पुरस्कार किजति : स्तुति गुणान्मोदन किजे :।I:०:I।: माहादेवो पात्र : एथीचे दर्शन होतखेवीं आपुलें सकळही राज्य एथ संपादील : आपण एथीचा सेवक होउनि वर्तैल : ऐसे सांगितले तरि लोणारीं दर्शन जालें तरि सेवक होयेचि ना कां : जैसा कर्मलेप आगांतुक, अनारब्ध, प्रारब्ध ; तैसीचि योग्यता ; तैसाचि अधिकार : तैसीचि अयोग्यता ; तैसाचि अनधिकार : मेघंकरी सा मास राज्य केलें मग बाइसा दर्शन दिधलें : तै त्रिदोष फेडावेया योग्य जाली : महादाइसातें श्रीनगरीं राहावीजते तरि दोष घेउनि जाति : दाइंबातें म्हणितले : बाइ : पोरु बहुतां दीसा लाधला : एक दर्शन होईल तरि भोजा अनुसरैल : म्हाइंभटाची खतें फेडिलेयांविन बोध नव्हे : तैसेचि खतें फेडिलेयांविन अनुसरणा न ये : यथा दाइंबा एकें दर्शनें अनुसरणासि येते : तैसेंचि अनुसरलेयाचिये भेटीं वासनिकासि अनुसरणासि ये : तैसेंचि मैळलेयाचिये भेटीं धर्मापासौनि जाए : म्हणौनि मैळलेनि पुरुषें भिक्षु वासनिका भेटावें : तेव्हेळी अनुसरलेयाचिया परी भेटावें : तैंचि अनिष्ट चुके आणि इष्ट होए :॥: ॥१२८॥</div>
<br>
<div class="lapika">लापिका :- तरि भेटलेया कैसें म्हणावें (मानावें)? ना जैसा का देवोचि भेटला : ॥</div>
<div class="vachan">वचन :- एकमेकां भेटलेयां हें भेटलेयाचा पाडु जाय ॥</div>
<div class="tika">टीका :- एकमेकां म्ह. दोघांही : सारीखाचि : परि न्यून्याधिक्य आति : ज्ञानातवं अधिक पाड : हें म्ह. आपणेनसीं सरि घातली : उभयां सारिखाचि भावो : जैसा कां देवोचि भेटला :॥: पाड दोघांहीं म्हणौनि एकमेकां : एकां नावेक बहुत, एकां तोकडा : यथा आंतुला, बाहिरीला, उंबरेयावरचीलाचा एकमेकां कां जैसा : मग उत्तरोत्तर (उतरत) तिर्यंच अवतार : परि पाड न चुके : ॥हे माळिका॥:०:O: पाड म्ह. अज्ञाननिवृत्ति, सुख, योग्यता : :O:I: भेटिमात्र आपणेनसीं तुकीलें : चर्चा, पालटणें, खानपान, श्रमनिवृत्ति, प्रिती याचें गोमटें वेगळेंचि :I।: पाड जाए सारिखें ज्ञान ; वैराग्य : प्रकृती साजात्य : निर्वेदशीळता : सरिसा गुणीं : आर्त : मग भिक्षु वासनिक : परि आबुलियेचें निदैलेपण देखैल तेथ एर उणा होईल : तियेचीं माहेरीचीं पोशीत असे तेणे उणा :I: भट जरठ : शाब्द चरितार्थ : अपरोक्षा योग्य : असन्निधानी लक्ष्मींधरबा : एकमेका भेटलेयां पाड : तरि म्हाइंभटां महादाइसां भटां कैसा पाड जाए :।: विधुरोद्धवदेवां कैसा पाड जाईल तें नेणिजे : सात अहोरात्रें उभेयां गेलीं : उद्धवदेव प्रेमिये ; अपरोक्ष संचरले : आणि विदुरदेव कोमळ ; अज्ञान : तरि आतां जो ज्ञात, विरक्त, भावाळु तेणें नामधारकेंसीं कैसे वर्तावें :।I: बहुतें मिळति एकत्र हें थोरा भाग्याचें कारण : एकें भजकें : एकें सेवकें : एकें करणस्वरुपें : एकें ज्ञातें : एकें विरक्तें : एतुलीं एकें वेळें दिसति : तेतुला ईश्वर भेटला एकें वेळें : नाठवितां आठव : न करितां स्मरण : तेसणी योग्यता एकें वेळें होताये : तेसणीं अनिष्टें एकें वेळें नाशति :।I: ॥१२९॥</div>
<br>
<div class="lapika">लापिका :- ऐसें मानौनि काइ करावें पां? जे जयाचेनि जेतुला श्रम हरे तो हरावा : ॥</div>
<div class="vachan">वचन :- श्रमनिवृत्ति किजे ॥</div>
<div class="tika">टीका :- ॥माळिका॥ श्रम द्विध : शारीर : मानसिक : जेणें श्रमला ते फेडिजे : शारीर मानसिक दोन्हीं फेडी तो उत्तम : मानसिक तो मध्यम : शारीर तो कनियस : थोर वोझें बहुत चालणें तो शारीर : पैशुन्यें, निल्लळ, कां टळटळ डंडळ एणें राहावा गेला असे ; मन विक्षेपलें असे : तरि तें संगें, सहवासें, निरुपणें फेडिजे : जयाचेनि जेतुला श्रम हरे तो हरिजे : तेणें ईश्वरासि तोष : खंति परिहरे : योग्यता, कर्मनाश : हेही शुश्रुषाचि एकी : तरि दोहींसीं भेद कैसा : ना अशक्तीं क्रियाचि ठाके : गति नाहीं : आणि श्रमें करवें ना : अदक्षता : ॥१३०॥</div>
<br>
<div class="lapika">लापिका :- तरि काइ श्रमनिवृत्तिचि करावी? ना एकत्र खानपान (खानपान एकत्र) करावें : ॥</div>
<div class="vachan">वचन :- एकत्र खानपान किजे ॥</div>
<div class="tika">टीका :- एकत्र खान तीन प्रकार : दोहीचें अन्न कालउनि एकेचि ठाइं बैसिजे : दुसरें : बाधी तरि कालउनि वेगळें : अथवा आपुलालें अन्न परि पांती बैसिजे :O: पान म्ह. उदक, ताक, पयादिक : एक भाजन, एक उदकपात्र तें एकत्र : ॥१३१॥</div>
<br>
<div class="lapika">लापिका :- तरि काइ हेचि करावें? ना धडादिभावें वस्त्रपालटहीं करावा : ॥</div>
<div class="vachan">वचन :- फाळुकीं पालटीजेति ॥</div>
<div class="tika">टीका :- फाळुकें म्ह. वस्त्रचि : पालट तो धडें फाटकेनिसीं करावा : जयाचें धड तयाचा आदिभावो : अंग अथवा प्रधान : ना दोन्ही समचि तरि वडिलें आदि होआवें :।: मग झोळियांही पालट : ॥हे माळिका॥ : ॥१३२॥</div>
<br>
<div class="lapika">लापिका :- तरि काइ हेचि करावें? ना ईश्वरीचिया रमणरुपा कथावार्ता करावियाचि : ॥</div>
<div class="vachan">वचन :- एथीचिया कथावर्ता किजति ॥</div>
<div class="tika">टीका :- ॥माळिका॥ एथीचिया म्ह. आमुचिया : कथा म्ह. कथीलिया : वार्ता म्ह. वर्तलिया : द्वापरीचिया अथवा आपुलिया मागिली एकांकीचिया लीळा सांगितलिया तिया कथा : भक्तीजनां विद्यमान जें वर्तन जालें तिया वार्ता : ।१। दुसरें : शब्दें वर्तन करवणें, निराकरणें, बोलावणें ते कथा : आंगे करण तें वार्ता : ।२। तिसरें : इतरेंसीं वर्तन ते कथा : अनुसरलेनि ज्ञानियेसि ते वार्ता : ।३। चौथे : विचार ते कथा : कां जें ज्ञान परिसावें एतुलेंचि : आचार ते वार्ता : कां ते प्रस्तुत पुरुषाचें वर्तन : अंत्यजवाडा घातला तो तयाचिलागी : ।४। पाचवें : सन्निधानीचे धर्म ते कथा : कां तयांचा विनियोग नाहीं : आठवावें एतुलेंचि : असन्निधान धर्म ते वार्ता : कां ते पुरुषाचेया वर्तना रक्षण : ।५। किजति म्ह. सिधेयांचा संवाद :॥:०:।[: वेधवंतातें बोधवंत कैसेनि वोळखे : जेणें तयाचा शब्द जाणें : ईश्वर उमटवीति तैं : शास्त्रविषयी बोलणें न किजे : एर विधान किजे : बोधकाळीचिया गोष्टीं पुसिजति : तैं थोर ठाये सांडिलें असति : कर्में जडलेपण : थोर हिंसा : भकणें : ऐसें बहुत सांडिलें असे : ॥१३३॥</div>
<br>
<div class="lapika">लापिका :- तरि किती दिस असावें पां? ना द्वादश हे उपलक्षण : जरि (जवं) दोष न ये आणि गुण साधे तवं : मग विभाग करावा : ॥</div>
<div class="vachan">वचन :- सातपांच दिस एकत्र असिजे : मग आपणालेया जावो लागिजे ॥</div>
<div class="tika">टीका :- सातपांच एवं बारा दिस :।: एकत्र असणें म्ह. आंगें जीवे : मग कव्हणी कव्हणाचा नव्हे ऐसा गेला : राग अथवा द्वेष दोन्हीं पोटीं भरों नेदावीं : बहुत दिस असतां सवे, निल्लळता, पातळता, पातलेपण हें च्यारि होति :O:०:I।: भेटिकाळीं निर्वेद, अनुताप, अनुशोच, आर्ती उपजे तवं असिजे : अथवा अज्ञान-निवृत्ति, अन्यथाज्ञान निवृत्ति, संदेह निवृत्ति, अपूर्व निष्पत्ति होए तवं असिजे : अथवा तयाचां गुणीं आवडी उपजे तवं असों ये : अथवा पुढिलाचा दोष आइकीला कां देखिला परि हृदयासि न ये ; तयाचेया दोषाचां गुणचि उपजे तवं असिजे : आपुलिये क्रियेचा गुण ये, पुढिलाची क्रिया आपुलेयाचि सारिखी परि तियेचा दोष ये हे महापाप : हेंचि लक्षण पुढिलाचां ठाइं पाहावें : ऐसें लक्षण एकांकी दोघै तातले असति तैंचि ये : विभागें असतां निल्लळता तयासि भेटलेयां काइ इष्ट होईल : ॥१३४॥</div>
<br>
<div class="lapika">लापिका :- तरि विभाग कैसा करावा पां? जे पहिला क्षण दुर्लभ तैसियेचि दुर्लभतेसि (सेवटीलही असों देयावा) : ॥</div>
<div class="vachan">वचन :- पूर्वोत्तर क्षण दुर्लभ ॥</div>
<div class="tika">टीका :- कालीचि भेटला होता : परि हा एक मज भेटैल ऐसी आसचि नाहीं : आणि पाहेचि भेटे तरि पडिला देखिला : ना प्रितीकरौनि तरि कहींचि भेटला नाहीं कां जैसा : पूर्वोत्तर तेथ एकसरा भुडकाचि निगत असे : जैसा अंतर्याग : ते झाक गेलेयां मग प्रयत्न :O:०:I।: क्षण दुर्लभ तो अवसर जाए : मग अनिष्ट निफजों लागें : निलळता उपजे : म्हणौनि सावधेयां वर्तावें :I।: पहिला क्षण दुर्लभ जेथ न देखिजे तयाची भेटि तेव्हेळीसीचि पुरे : असिलेया अनिष्ट निफजैल :॥: पहिला क्षण, सेवटील क्षण दुर्लभ तैसीचि दुर्लभता जवं भेटे तवं जावों नेदावी : आपण पुढिलाची दुर्लभता भंगे ऐसी क्रिया न करावी : जयासि दुर्लभता नाहीं तयासि उपजवावी : दोघांही दुर्लभता नाहीं तरि विभाग करावा : एऱ्हवीं निलळता उपजैल : नरक घडति : तैसीचि संगी, तैसीचि सुश्रुषे, तैसीचि जवळीके, तैसीचि बोलणा, तैसीचि धरे, तैसीचि घेणा-देणा दुर्लभता नाहीं तरि विभाग करावा : एऱ्हवीं नित्यनरकाचें बीज निफजैल : दुर्लभता नाहीं तरि कव्हणीचि क्रिया न स्वीकरावी :।I:०:I।: भेटीसवें सुख, निगतां दुःख हे क्रियास्वरुपचि : आणावें न लगें : भेटीउपरि संभ्रम, हरुष तो विपाये राहे : मग प्रयत्न लागे थोरचि : पहिलेनि पुण्य नासे : दुसरेनि पाप नासे : म्हणौनि पूर्वोत्तर क्षण दुर्लभ : ॥१३५॥</div>
<br>
<p>१४) अच्युत प्रितीपूर्वक परस्परे विधी निरुपण (अच्युतत्वे प्रितीपूर्वक परस्परे विधान निरुपण) १३६-१३९ ४</p>
<div class="lapika">लापिका :- तरि ऐसी दुर्लभता भेटीचि आंत होआवी आणि काइ? ना केधवाही च्युती नव्हौनि प्रितीवर्तन करावें : ॥</div>
<div class="vachan">वचन :- तुम्ही अच्युतगोत्रिये कीं गा : तुम्हां परस्परें परमप्रिती होआवी कीं ॥</div>
<div class="tika">टीका :- अच्युत हें उचित नाम : ते पाहुनि मातेचा एकदेश : तरि तुम्हींही तयाचेचि कीं :।: परस्परें म्ह. एकमेकां, एर एरां : प्रिती म्ह. अवसरोचित गोमटें किजे : परम म्ह. विनाशकाळें परहितनिरत : केवि : प्रकरणत्वाच :O: मार्गावरी श्रेष्ठ बुद्धी, भावो तोही गोत्रजचि : तेणेसि विधान : अन्नोदके, फाळुकें देणे ; आपत्तिपासौनि सोडवणें ; एवमादिक : जरि आपुलेंनि अनायासें होववें : हे विनायकदायेहीं करणें : मग भिक्षु वस्त्र देणें हे दुरि ठेलें :O: प्रितीविन सकळ दोष भिक्षुचा न लोपे : अयोग्यता पुसीति : कां पां : तैसी प्रिती : ॥१३६॥</div>
<br>
<div class="lapika">लापिका :- तेचि प्रितीवर्तन कैसें करावें पां? जे जीवत्वबुद्धी निरसौनि सर्वार्थें अवंचकपणें करावें : ॥</div>
<div class="vachan">वचन :- वानरेया : आतां म्हातारी तुम्हां लागे गा : कव्हणे अर्थे वंचिजेना : बाइ : तुम्ही यांते पुसिजे : पुरीकर नागदेवो ऐसे न म्हणिजे : हा एथीचिया जवळीका आन जाला असे ॥</div>
<div class="tika">टीका :- म्हातारी हे उचित नाम : कां जें मागां सकरडी म्हणितली : वय, तारुण्य असतां परि इंद्रिये मनोधर्म न बधीति म्हणौनि म्हातारी : लागे म्ह. कव्हणी व्यसन लागौनि ठाके का जैसें : तैसेंचि अवंचकपणें सेवटपर्यंत केलें : हा निरोपु भटां दिधला परि महादाइसें तयाचें स्वरुप जाणतें असति म्हणौनि पुढील वाक्य :O:०:I।: भटां शाब्द चरितार्थ जालें : पाठीं झीणि : तेथ म्हाइंभट महादाइसें काइ होति : चौपरतें काहीं असे म्हणितले : परि काहीं नेणतीचि : मग निरोविली : म्हाइंभट निरोविले : एकी शक्तीची थोरी सांगतां मेरु आणि पृथ्वी न पुरे : परि सेवटील : सेवटील हेचि केवि : ना अनंतें ब्रह्मांडे तयांतु एक हें तरि सेवटील नव्हे : तरि काइ : हा ठावोवेऱ्हीं ज्ञानाची थोरी : आतां काइ जाणितलें :।I:०:O: यातें पुसिजे म्ह. एतुलें दिस आमतें : आन म्ह. गुढा (गुंडा) तरि तोचि परि तेलें सेंदुरें जे आलें तें नवसियें पुरवी : तैसें हा तुमचे मनोरथ पुरवील : ॥१३७॥</div>
<br>
<div class="lapika">लापिका :- ऐसें थोरीपूर्वक प्रितीवर्तन करावें परि विशिष्टबुद्धी येवों नेदावी : ॥</div>
<div class="vachan">वचन :- बाइ : परमप्रिती किजे : परि विशिष्टबुद्धी न किजे ॥</div>
<div class="tika">टीका :- ॥माळिका॥ परमप्रिती म्ह. जयापरती नाहीं : दृष्टें काइ पां : ते तवं तया चाडचि नाहीं : प्रसादें, शास्त्रें, अदृष्टें किजे ते परम : हें करावें परि हेंचि माझे पर ऐसी विशिष्टबुद्धी येवों नेदिजे : तेणें विकल्प संचरे :॥:०:O: हे निरोपिलेयां तया जो भावो आला तो वरिलें निराकरिला : विशिष्ट म्ह. मोचक : ते ईश्वरदास्यचि : परि भावंडें कां जैसी :O:०:I।: परमेश्वरा आंत आणिकें ऐश्वर्ये अनुषंगिके ; तैसें परमप्रितीआंत आणिकें अनुषंगिकें : अधिनत्वांत सकळ अनुसरण असे : हा ईश्वर यांत सकळांची व्यावृत्ती असे : विशिष्टबुद्धीआंत ऐश्वर्य असे : दोघै जाति : बुद्धी हा प्रयत्न : ॥१३८॥</div>
<br>
<div class="lapika">लापिका :- हो कां : ऐसें करितेनि करावें परि एरें काइ करावें पां? ना तयाचेया करणासि पात्र होआवे : ॥</div>
<div class="vachan">वचन :- प्रिती विखो होइजे ॥</div>
<div class="tika">टीका :- प्रिती विखो म्ह. आवडी सुख (सुये) : तया एर पात्र नव्हे : तरि तयाचें भंगलें :O:I।: वामवेधें पदार्थ संपादिला ननुकरतां तो न स्वीकरावा : कां पां : तो गोसावियांचा कुमर : तरि जो जयांचा जांघें जाला तयाचेया सारिखें अंतर बाह्य काहीचि नाहीं तरि तयाचां जांघीं कैसा जाला म्हणौनि : गोसावी कांतिये विद्या न स्वीकरितीचि पहिलें : पाठीं अनुकरौनि विनविलें तेव्हेळी स्वीकरिली : तैसे वामवेधें पदार्थ संपादिला तो नेघावा : जैसें रामदरणेनि विनविलें : जी जी : अळजपुर नगर निकें जी : तेथ बीजें करावें जी : सर्वज्ञें म्हणितले : तें एथ पूर्वदृष्ट असे : तैसेंचि वायनायकातें म्हणितले रामसगांवां येतां :।I:०:I।: चाडा दुःखेविन ईश्वरही पदार्थ न स्वीकरीति : उदास वस्तु श्रीप्रभु : टोकणेया गृही मादणें : आमचें गोसावी आबयोचिया पुरिया : राणाइसाचें क्षेम : मालगंठी : भटांचें परमेश्वरपुरीचे दुःख : म्हणौनि नित्यविधी निमित्तविधी दुःख होआवें : उपजेना तरि प्रयत्नें करावें : आणि पुढिलाकरवी प्रयत्नें करवावें : दुःख नाहीं तया भिक्षुचा पदार्थ न स्वीकरावा : तयाचा संसर्ग न करावा : दुःख नाहीं तयाचें म्हणितले न करावें : तयासि न बोलावें : अनिष्ट निफजैल : दुःख नाहीं ; निर्वेद, अनुताप, अनुशोच, आर्ती नाहीं तयाची जवळीक न करावी : संग न करावा : तयाची भेटि नेघावी : दुःख नाहीं तो जीतचि प्रमादिया जाणावा :I: पुढील संपादील ; मज नावडे, न साहे म्हणावें : वांचौनि तुम्हां लागत असे म्हणें : वर्मस्पर्श तरि नव्हे परि दैन्य मानी : जैसें गोपाळबा आंबीलपान :।I: ॥१३९॥</div>
<br>
<p>१५) मं(म)थनादि विधानपूर्वक शास्त्र सिद्ध्यर्थ निरुपण १४०-१४८ ९</p>
<div class="lapika">लापिका :- हो कां : प्रिती शास्त्र पुसिलेया वंचावेना एतुलेचि? ना परस्परें मथनही करावें : ॥</div>
<div class="vachan">वचन :- परस्परें मथन किजे मग नुतन होए ॥</div>
<div class="tika">टीका :- परस्परें म्ह. दोघां, एकमेकां : दोन्हीं हात सबळ नव्हति : परि हालवावें : मग लोणी निगे : तैसें तेचि नूतन होए : अथवा अपूर्व निगे :I: पक्षांगिकारें साधकीं बाधकीं, आक्षेप परिहारी किजे तें मथन : मथनें शास्त्र चेतवू सके : आक्षेप स्फुरति : अर्थ निर्धारे : लीळा तैसी नव्हे :O:०:I।: चर्चा अर्थ यथार्थ ये : विषयांचें पातळपण होए : पुढारें करिना : तयाचें बळ होए : ज्ञानाचें सामथ्र्य कव्हणी ठाइं सांगितले नाहीं : तें चर्चा-सामथ्र्य दाखविलें तेलियाचा ठाइं : आणि जयासि चर्चा तयाप्रति दोष लपवीजति : दोष प्रगटिलेयां ते न बोलति : हे भय तरि धर्म साधे :I।: चर्चेविन मैळे : ब्रह्मविद्या माउली मळें माखलेयातें धुये : सुखातें दे : :I।: परस्परें मथन : दोन्हीं बोधवंत : दोन्हीं अनुसरले : दोन्हीं समान श्रुत : दोन्हीं श्रुतशास्त्र (शास्त्रार्थ) : दोन्हीं चर्चा-साजात्य : दोन्हीं जन्म क्षेपितां निढाळ : ऐसेयांसि पाड : ऐसेयांसि सातपांच दी भेटि : ऐसेयांसि मथन यथोचित : एरा दिस कडे न पडति : मग मथन कैचें : :।I: एक वेधवंत : एक बोधवंत : एक ज्ञात : एक अनुसरला : एक सन्निधानीचा :।: दोन्हीं साधिकरण : दोन्हीं कोरडे : दोन्हीं परिच्छेदिये : दोन्हीं प्रयत्निये : दोन्हीं भावाळू :।: एक वासनिक, एक बोधवंत : एक अबुद्ध, एक सिहाणा : एक वेडा, एक स्थितिरुप : एक मंद, एक व्युत्पन्न : एक वासनेचा, एक सन्निधानींचा : एक साधिकरण, एक विदेशीचा : एक जवळीके सुश्रुषे संगाचा, एक समागमाचा : एक गजांत लक्ष्मी त्यागिया, एक दुधिकरटेयाचा : एक उत्तमे चर्येचा, एक कनियस चर्येचा : एक मात्रेचा, एक दर्या : एक परिच्छेदिया, एक प्रयत्निया : एक भावाळू, एक कोरडा : एक करणस्वरुप, एक अकर्ता : एक जरठ, एक कोमळ : एक शांत, एक तामस : एक निर्वेदशीळ, एक कठिण : ऐसेयांसि पाड नाहीं मां दोन्हीं रचमचेचे, वाहात वाटोळे, अभिलाषिये तयासि कैचा होईल : ऐसेयासि दिस कडे न पडति : मग मथन चर्चा कैसेन : नरक चुकति हाचि पाड मानावा :।I: ॥१४०॥</div>
<br>
<div class="lapika">लापिका :- तरि कैसें करावें पां? ना उक्तीत्रय त्यजौनि ईश्वरनिर्मित व्युत्पत्ति व्युत्पन्ना करावें : ॥</div>
<div class="vachan">वचन :- स्वोक्ती : शास्त्रोक्ती : लोकोक्ती : इया तिन्ही उक्ती परित्यजौनि एथीचिया व्युत्पत्ति व्युत्पन्नां होआवे ॥</div>
<div class="tika">टीका :- स्वोक्ती धान्याचा दृष्टांत कर्मार्थीं (क्रमार्थीं) : एकें वेगाचि पिकति : एकें बहुतरें काळें : आचारीं तरि लोकीचें वैराग्य जैसें चांगदेवभटीं केलें : वचन, न्याय, उपपत्ती ते एथचि घडविजे : यथा पयोव्रती तेचि पाक : :O: स्वोक्ती थोर दोष : तयाखालौता शास्त्रोक्ती : तयाखालौता लोकोक्ती :I।: जगळदेव विंझदेव निबंध काढिले : खडेयांत बैसवावें ऐसे शास्त्र देखिलें : शास्त्रोक्ती तेसणें पात्रभेदें अनिष्ट निफजलें :॥: आतां एथीचिया व्युत्पत्ती म्ह. शास्त्राचेनि : लीळा, वचन, ज्ञाना (ज्ञान) : लीळेचा ठाइं व्युत्पत्तीचेनि आदिकथा तो : स्वरुपी ईश्वरीचें सुख विलक्षण : ब्रह्मविद्या अनंता :।I:०:॥माळिका॥ एथीचिया व्युत्पत्ती म्ह. ती विरहित ते ईश्वरीचि उक्ती : व्युत्पत्ती म्ह. ब्रह्मविद्येची सामग्री : व्युत्पन्नां होआवे म्ह. व्युत्पत्तीची हापोह होआवी : यथा नाणे मग तेथचि पारखी ; तथा व्युत्पत्ती आणि व्युत्पन्नता : व्युत्पत्ती मागील प्रस्तुतीचें जाणिजे : व्युत्पन्नता पुढिलहीं जाणिजे : यथा भट देउळ पाहों पाठविलें : गोसावीं निषेध पाहाविले ते व्युत्पत्ती : आपुलिया उहापोहा अपूर्व पाहिलें ते व्युत्पन्नता :।: आचारीचा विचार देखे तो व्युत्पन्न : केवळ देखे ते व्युत्पत्ती : तथा विचारीचें उपलवण, प्रमेय दाखवी ते व्युत्पत्ती : तेथीचा आचार दाखवी तो व्युत्पन्न : ॥१४१॥</div>
<br>
<div class="lapika">लापिका :- हो कां : ऐसें केलेया लवकरी शास्त्र धरे आणि काइ? ना तें सहसा प्रयासेविन न धरे : ॥</div>
<div class="vachan">वचन :- हे अध्रीत शास्त्र कीं गा ॥</div>
<div class="tika">टीका :- ॥हें अध्रीत शास्त्र गा॥ ध्रीत म्ह. धालेपण : दुसरें : धरे ना : तरि इतर शास्त्र कां धरे : तें एकीदोनि वेळ आइकीलेयां भलतेचि बोलों ये : तेथ काइ पापभय असे : तैसें हे नव्हे : सारिखे न्याय आपुलिया उक्तीं घडवू न येति :O:०:॥: हे अध्रीत शास्त्र गा : चौ पदार्थापरतें तवं शास्त्र नाहीं : तरि कां न धरे : ना च्यारि पदार्थ परि अनंत : केवि : अनंते ब्रह्मांडे एणें न्यायें : देवताचक्र निरुपिता पृथ्वीएसणें कडीत आणि मेरुएसणी खडी न पुरे : तरि शास्त्र अनंत म्हणौनि न धरे : तरि वानरेशा ज्ञान झीनी तरि अनंत कैसें : तुम्हां पेंडिया भरु मुद्रिला म्ह. पेंडी घेउनि भर मुद्रिला : तैसें तोकडेया माजि बहुत निरुपिले : जैसें चिंतामणीमध्यें कामधेनु कल्पतरु मुख्य सकळ पदार्थ सामावले असति : म्हणौनि पेंडी अनंत : सृष्टीमध्ये च्यारि पदार्थ : चहुयुगीं सारिखें : कलियुगीं पेंडिया भर मुद्रिला : द्वापरीं पेंडिया भर मुद्रिला : परि ते पेंडी थोर : तैसाचि त्रेतीं मुद्रिला : द्वापरीचिये पेंडीयेपसि त्रेतीची पेंडी थोर : तैसाचि कृतयुगीं मुद्रिला : तेथीची तयापसि थोर : पेंडी उत्तरोत्तर : तरि अवघें शास्त्र अनंत हे काइ म्हणावें असे परि ते पेंडीचि अनंत : ते कैसी : ना अवघेंहीं शास्त्र सामावलें असे वटबीज न्यायें तरि ते पेंडी अनंत नव्हे : सोमकांताचेनि दृष्टांते अवघेयां पेंडी समचि निरुपिली : परि जो जेसणा आइता ; एक भलतेयां अर्थीं आइता ; जयाची जेसणी सामग्री तया तेसणी व्युत्पन्नता होए : भटांपसि म्हाइंभट व्युत्पन्नता आगळे होते : परि सन्निधान नव्हेचि म्हणौनि राहिले : जेचि पेंडी भटां निरुपिली तेचि अर्जुनदेवा निरुपिली परि व्युत्पन्नता थोर भटांपसि : तयाचेयापसि त्रेतीचेया ज्ञानियासि अधिक व्युत्पन्नता : तैसीचि कृतयुगीची : तयाही पसि उत्तरोत्तर व्युत्पन्नता : युगपरत्वें, सामग्रिये अनुरुप : परि शास्त्राची पेंडी चहुयुगीं समानचि निरुपिली : तरि पेंडी अनंत नव्हे : चहुयुगीचेया सामग्रीवंता ज्ञानियासि शास्त्र धरेचिना ऐसें अनंत शास्त्र सामावले असे पेंडीयेमध्यें तरि ते पेंडी अनंत नव्हे : पेंडी म्ह. अवघेया निरुपणाचा आवांका (यावांका) : अवघेया प्रकरणाचा समुच्चयो याते पेंडी बोलिजे :॥:</div>
<br>
<p>तरि पेंडी अनंत हे काइ म्हणावे असे परि एकचि प्रकरण अनंत : प्रकरण अनंत हे काइ म्हणावे असे परि एकचि वाक्य अनंत : एकचि वाक्य अनंत हे काइ म्हणावे असे परि एकचि वचन अनंत :॥: एकी दों शब्दीं आचारा विचाराचा निर्वच तें निर्वचन बोलिजे : एरी लीळा : जेथ निर्वच नाहीं तें शब्द लीळेचे : एर वचन :॥: दोंचौं वचनाचा समुच्चयों ते वाक्य बोलिजे : सातापांचा वाक्यांचा मेळावा तें प्रकरण बोलिजे : सातापांचा प्रकरणाचा बांधा तें महावाक्य बोलिजे : अवघेया शास्त्राचा आवांका ते पेंडी बोलिजे :॥: तिये पेंडियेचा सिद्धांत ते प्रकरण बोलिजे : तया प्रकरणाचा मथितार्थ तें वाक्य बोलिजे : तया वाक्याचा तत्वार्थ तें निर्वचन बोलिजे : वचन म्ह. निर्वचन :॥: अनंता शास्त्राचा भर पेंडिया मुद्रिला : ऐसें अनंत शास्त्र पेंडियेमध्यें सामावलें असे तरि ते पेंडी अनंत नव्हे : तें पेंडी सामावली असे एका प्रकरणामध्यें तरि तें एकचि प्रकरण अनंत नव्हे : तें प्रकरण सामावलें असे एकाचि वाक्यामध्यें तरि तें एकचि वाक्य अनंत नव्हे : तें वाक्य सामावलें असे एकाचि वचनामध्यें तरि तें एकचि वचन अनंत नव्हे :॥:</p>
<p>एकीचि पेंडी अनंत तेचि कैसी : अनंती सृष्टी, अनंती ब्रह्मांडी, अनंती युगी, अनंती अवतारीं पेंडीया भर मुद्रिला : तरि ते पेंडी अनंत नव्हे :॥: अनंता देशी, अनंता गावीं, अनंती विजनीं, अनंती स्थानीं, अनंती अवतारी : जैसें हंस अवतारें ब्रह्मेयाप्रति : स्तंभाप्रति : अनंतीं अवतारीं, अनंती वेषी, अनंतीं भाषीं, अनंती परी, अनंती प्रकारीं, अनंता जीवा बोध दिधला : परागिरा अस्तित्व साधिलें : तरि एकचि प्रकरण अनंत नव्हे : एकचि वाक्य असतिपरीचें अनुष्ठीति तरि अनंता जीवां पुनःसंबंध होए तरि एकचि वाक्य अनंत नव्हे :॥: एकचि वचन अनंत : एकचि वचन अनुष्ठिलें अनंती जीवीं तरि अनंता परमेश्वराची अनुभुति अनंता जीवा होए : तरि एकचि वचन अनंत नव्हे : तेचि कवण : तळमळीत जन्मांते धाडी : आग्रह : सुरीपाटीं : विषयप्रेमाचे साधन : कां पुरभजन : ऐसें एकचि वचन अनंत नव्हे :॥: वचन तरि एकचि परि काकु अनंता : वचन तरि एकचि परि कक्षा अनंता ; भावार्थ अनंत ; प्रकरणें अनंत : म्हणौनि एकचि वचन अनंत नव्हे :॥: ऐसें अनंत शास्त्र म्हणौनि अध्रीत :॥: आणि जीव मनोरथीं दाटला असे : अन्यवार्ता भरला असे : आलंबनें गुंपला असे : तमें व्यापला असे : एतुला दोषीं आठवण नाहीं म्हणौनि न धरे : आणि बारा वरुषां ज्ञान दिधलें आणि चाळिसां वरुषां अनुसरला तयासि शास्त्र काइ धरैल : जियें अवसरीं श्रवण होआवें तिये अवसरीं श्रवण नाहीं : जिये अवसरीं मनन होआवे, जिये काळीं मथन करावें तिये अवसरीं मनन मथन नाहीं : म्हणौनि शास्त्र न धरे :॥: आणि अव्हेरण, अन्यकथन, विपरीतबुद्धी, अधिकवृत्ती, अविधी, हिंसा ऐसां ऐसां प्रकारीं शास्त्र धरेचिना : काहीं धरे तें विसरिजे : एकाधा शब्द आठवे तेथ उक्तीत्रय संचरे : एकाधा शब्द यथार्थाचा आठवे तोही निर्बीज असे : म्हणौनि शास्त्र अध्रीत :॥:॥:</p>
<p>दुसरा अर्थ : अध्रीत म्ह. धनी नाहीं : शास्त्राचे धालेपण नाहीं म्हणौनि अध्रीत : शास्त्र धरे ना म्हणौनि धनी नाहीं : जैसें खाजें खाइजे ; क्षुधानिवृति तरि होए परि जेवावे ऐसी वासना उरलीचि असे : तैसें एक अर्थ परिसीजे तेतुलें अज्ञान निवर्ते परि आणिक परिसावें ऐसी वासना उरलीचि असे : केवि : जवं जवं जाणतां तवं तवं नेणता यातवं : अज्ञानाचेनि प्रसादें हा जनु सुखिया होउनि असे : जेतुलें जेतुलें अज्ञान निवर्ते तेतुलें तेतुलें पुढिली नेणिवेचें दुःख असे : डुळकैलेयाचेनि दृष्टांते एकासि वासना धरे तयासि संपूर्ण शास्त्र होआवें ऐसी वासना उरलीचि असे : संपूर्ण शास्त्र यथार्थ परिसिलें तयासि व्युत्पन्नता होआवी ऐसी वासना उरलीचि असे :॥: यें युगीचि व्युत्पन्नता कनियस, मध्यम, उत्तम जाली तरि अर्जुनदेवाचेया सारिखी होआवी : ऐसी उत्तरोत्तर त्रेतीची कृतयुगपर्यंत व्युत्पन्नता होआवी ऐसी वासना उरलीचि असें : अशेष शाब्द चरितार्थ जालें तरि भक्ताचेया साधनाचें ज्ञान होआवें ऐसी वासना उरलीचि असे :॥: एकचि वचन आइकिजे, एकचि लीळा आइकिजे परि पुढति पुढति आइकावें ; बहुतापासौनि आइकावें ऐसी वासना उरलीचि असे : एकाचि वचनाचें मनन, एकेचि लीळेचें मनन, एकाचि अर्थावरौनि मन परतें जाए ना ; मग दुसरीं लीळा, दुसरा अर्थ, दुसरें वचन कवणें घोकावें : एकाचि वचनाची गोडी घेवों सरेना :॥: जाति विखो सेविलेयां इंद्रियकाठीण्य निवर्ते परि अंतःकरणकाठीण्य न निवर्ते : तैसें एकीचि लीळा, एकचि वचन, एकचि दृष्टांत, एकेचि वचनीचा अर्थ, एकचि प्रमेय गोडीया आइकों न सरे ; मनन करूं न सरे ; मथन चर्चा करूं न सरे ; स्मरों आठवों न सरे : ऐसी गोडी अचाट : मग दुसरीं लीळा, दुसरें वचन कैसेनि धरैल : ऐसें शास्त्र विषयो :।: हां गा : हें तुम्हां विषयत्वेंचि लागौनि ठाकलें मां : डोमेग्रामी भट नाथोबा बोलत होते : तेथ गोसावी बीजें केले : परि गोसावियांचेया श्रीचरणा लागावें ऐसेंही न स्फुरे : मग एर काइ स्फुरैल : तिये प्रसंगी हें वचन : शास्त्र विषयत्वें :।: ऐसी शास्त्राची गोडी म्हणौनि अध्रीत : ॥१४२॥</p>
<div class="lapika">लापिका :- तरि कैसें प्रयास करावें पां? ना जेथ शास्त्र तेथचे सकळही दोष आंगवुनि जवळीक करावी : ॥</div>
<div class="vachan">वचन :- हे होउनि कव्हणाचे घर न रिगे : आपणचि याचे घर रिगिजे ॥</div>
<div class="tika">टीका :- घर रिगणें यथा कोळी : तयाचा कैसाही आदिभावो नव्हता रिगणें : आणि शास्त्र जड : तें आपुलिया आवडीं अभ्यासावें :O:०:॥माळिका॥ घर रिगणें म्ह. जयापासि शास्त्र तेथचे गुण दोष आंगवीजति : शास्त्राचिया चाडा : मग ज्ञात यथार्थिया पाहावा : तयापासि जावें : जवळीक करावी : अवसर राखावा : आपुलें उत्तमपण न पाहावें : मीं वडील हा धाकुटा हें न म्हणावें : तयाचा आचार न पहावा : विचारा, उमटा, यथार्थावरि लक्ष घालावें : चाड द्योतवावी : बोले तो उपाय करावा : जवं शास्त्र ये : तें रिगणें : तो उपयोग मानावा देहपर्यंत :॥:०:I।: म्हणियें करणें पडिलें तरि भलेतो व्यापार पाहार दिस करावा : आपण न करवी : तैं दृष्टीं दोष नुपजे : आणि अदृष्टीं दोष नाहीं : एकां दों म्हणियांसाटी पांतु असे तयाचें करण : तरि पैऱ्हां मीं यासाटीं काइ लाहीन पां : ऐसें जाणावें कीं : परि आपुलें करण थोर देखे : धर्म साना देखे : आबुलिये लेंकरुवांचे करितचि होता कीं : तरि तेथ नरक जालें : एथ हा बोलत असे : इंद्रियधर्म मनोधर्म न बधीति : एसणें याचेनि हें न मनीं : आपणपें थोर मानी : पाहों आदरी करणासाटीं : तो पाहे : ईश्वर हेतू न पुरवीति : तो न पाहे : ईश्वर हेतू पुरवीति : निर्हेतुक हें साधन : सेवटपर्यंत जन्म धाडीत असे : तेथ एराचा पाड : हेतू पांतु असे : :।I: ॥१४३॥</div>
<br>
<div class="lapika">लापिका :- तरि काइ जवळीकेचि होए? ना आपणपें देणें लागे मग शास्त्र आपणेया अधीन होए : ॥</div>
<div class="vachan">वचन :- या आपणपे दिजे तरि हे आपणपें दे ॥</div>
<div class="tika">टीका :- आपणपें देणें जैसी पतिव्रता : आंगे जीवें : आंगें अभ्यासिजे : आवसीं पाहाटें उठणें : स्वभाव परता ठेवणें : मानसिक निरोध साहाणें : चिंतनीं : मननीं : निदिध्यासनीं : चर्चासंवादें, साधकें बाधकें पाहिजति : विसंवादें तें मथन : सिद्धा (सिधा) अर्थाची विप्रपति तें मथन : मग शास्त्र वश होए : तो म्हणे तैसा अर्थ :O:०:I।: आपणपें देणें म्ह. सकळापासौनि मन काढणें : म्हणें ना : वासनिकाही होईल आणि अनुसरलेया नव्हे : तरि कैसें देणें : उचिता विधीपासौनि अंतःकरण काढौनि आइकावें : आपणपें देईल म्हणितलेया साना अर्थ युगधर्म आठवितां महावाक्य आठवें : भलतैसिया अविद्या जाए ना :।I:०:॥माळिका॥ वृद्धापीं इंद्रियाचा वाहो सरलेया विसर न पडे : पुढिली सृष्टीही उपयोगा जाए : परमाणु मेरु बुझे : अवघडीं उभें ठाके : यथा कव्हणा एका आपणपें न रखिजे मग तो अखंड चिंती : एखादा समयो मांडे तेव्हेळी तो उभा ठाके : तैसा ठावो : ॥१४४॥</div>
<br>
<div class="lapika">लापिका :- हो कां : ऐसाही एकाधा अर्थ प्रत्यया न ये तरि काइ करावें पां? जे तयावरि बुद्धी धरौनि आवृत्ति करावी : मग काळांतरे उमटे : ॥</div>
<div class="vachan">वचन :- घेइजे : घोकिजे : मग काळेंकरौनि उपयोगा जाए ॥</div>
<div class="tika">टीका :- एक अर्थ तिये काळीं प्रत्यया न ये तेथ तैसी वासना किजे : नसुद्धी वासनाचि तरि विसरैल म्हणौनि घोकिजे : मग अवबोध तो काळकारीत (काळकारिति) : तुष्टि पुष्टि एवमादिक :O: घेइजे, घोकिजे मग काळेंकरौनि म्ह. एक अर्थ घोकू सरे आणि तेव्हेळीसीचि प्रत्यया ये : उमटे : केवि : जे घोकिजे हें वचन अनुष्ठीलें म्हणौनि : प्रयत्नीं साह्य जालें :॥: दुसरें : मनन, निदिध्यासन, विमर्षिजे, आवांकिजे आणि उमटें : जैसें भटासि उमटलें : केवि : ना विधी करितां विधी स्फुरे : हे अतिव्याप्ती :॥: तिसरें : आणिका अर्थाचेनि श्रवणें उमटें : जैसें उपाध्यांसि गोपाळमंत्रीचे भेद निरुपितां आमुचे गोसावी तेचि श्रीकृष्णचक्रवर्ती ऐसी प्रतिती जाली :॥: जैसें पिता पुत्रासि पढवी तें तेव्हेळीं प्रत्यया न ये ; नुमटें : मग काळेंकरौनि प्रत्यया ये आणि उमटें ऐसें होए : तैसा ठावो :॥: घेणें म्ह. अर्थावरि बुद्धी ठेवणें : घोकणें म्ह. तया अर्थाची आवृत्ति करणे : ॥१४५॥</div>
<br>
<div class="lapika">लापिका :- ऐसेनिही जो अर्थाभिप्रावो नुमटे तेथ काइ करावें पां? जे तयाचां पाठ अर्थ प्रतिती धरौनि असावें मग अनुभवें उमटैल : ॥</div>
<div class="vachan">वचन :- आतांचे तवं ऐसे घेपे : पाठी अनुभवें जाणाल ॥</div>
<div class="tika">टीका :- आतांचें तवं ऐसें घेपे म्ह. विश्वासें : पाठीं म्ह. काळांतरें : अनुभवें जाणाल म्ह. आचारपराचा तो तेणेंचि अनुभव : विचारपराचा उमटे तेव्हेळीं : एक मननें ; एक चर्चा ; एक आणिका बोलतां ; एक पुनःसंबंधी ; एक अपरोक्षीं ; एक सामान्यीं ; एक विशेषीं उमटे : एकाचा अनुभव प्राप्ती : ॥हे माळिका॥ : ॥१४६॥</div>
<br>
<div class="lapika">लापिका :- यद्यपि अर्थ न धरे पां तरि पाठ धरौनि असावें : ॥</div>
<div class="vachan">वचन :- हे वचन : हा वचनार्थ : वचन जावो नेदीजे ॥</div>
<div class="tika">टीका :- हें वचन हा वचनार्थ म्ह. दोन्हीं वेगळीं दाखविलीं : वचनापासौनि निफनला तो वचनार्थ : मातापुरा कोल्हापुरा न वचावें हें वचन : तियें साभिमानियें स्थानें साधकांसि विघ्न करीति हा अर्थ : वचन जावो नेदिजे म्ह. अर्थ न धरेचि तरि वचन धरावें : आवृत्ति करावी : विसरावें ना : वचनांतु अर्थ सांपडे परि अर्थें वचन न धरे : ॥हे माळिका॥ : ॥१४७॥</div>
<br>
<div class="lapika">लापिका :- तरि कैसा धरावा पां? जे शास्त्रीं काक्वादि चातुष्टय असता हा जैसा असैल तैसा धरौनि असावें : ॥</div>
<div class="vachan">वचन :- काकु : कक्षा : भावार्थु : प्रकरण जाणावें ॥</div>
<div class="tika">टीका :- काकु म्ह. जैसें मढपिंपळगावां जातां साधीं जाणितलें : जैसें वैश्यगृहाभियोगें भटीं जाणितलें : कक्षा म्ह. जैसें दादोसातें सर्वज्ञें म्हणितले : निजवीता निजतिना : जैसें सामान्यस्त्रियातें सर्वज्ञें म्हणितले : माणुसें आली :॥: भावार्थ म्ह. जैसी साधाचीं रिंगणीचीं फुलें : जैसीं भाइदेवाचीं बोरें :॥: प्रकरण म्ह. जैसें उपाध्यें कास्त हरिदेवपंडितां निरुपितां आमुचें गोसावी श्रीकृष्ण अवतार बुझलें :॥:०:I।: आपणेयापासौनि पुढील सत्व, रज, तम, सुख-दुःख, आश्चर्येसी जाए आणि तेणेसींचि ये, तरि दुसरेंनिसीं बोलैल ; कां मनीं तेचि भावैल ऐसें जाणावें : तें केवी : उठीबैसी : हेतू धातु : हेतू म्ह. मनोधर्म : धातु म्ह. स्वरुपावरील :।I: ॥१४८॥</div>
<br>
<p>१६) पुरुषभेदे श्रवणानुज्ञा निरुपण (महारवाडासहीत पुरुषभेदे श्रवणानुज्ञा निरुपण) १४९-१५० २</p>
<div class="lapika">लापिका :- हो कां : ऐसेया शास्त्राकारणे काइ करावें पां? ना असंभवी तरि अत्यंजवाडाही रिगावे : ॥</div>
<div class="vachan">वचन :- महारवाडाहुनि धर्म काढावा ॥</div>
<div class="tika">टीका :- महारवाडाहुनि काढावा म्हणितलेया सायासावाचक : गजस्कंधीं पुसावा म्हणितलेया प्रश्न : धर्म म्ह. शास्त्र : आचार : असतिपरी : मग विचार : राजसें स्थानें निषेधिली तो दोष नाहीं हे सांगितले : ना असंभवीं तरि काढावा : हाचि न्याय : महारवाडा संबंधियाचेनि योगें जाला : यापरता अपवित्र ठावो नाहीं म्हणौनि तयाचें निदर्शन दिधले :।I:०:O: महारवाडा द्विरुप : तयामध्यें स्थान स्वग्रामादिक सावेया वोखटें : थोर दोष : ममता असे : आणि निमित्ताचां ठाइं नाहीं : ऐसाही तेथ जे मनोरथ उपजति ; एकाचा दोषचि नाहीं : एक ते शास्त्रश्रवणें परिहरति : एक साह्यें जाति : एक अनुतापें परिहरावें : किती धर्म काढावा : जें अनुसरण न भंगत निगे तरि अवघाचि काढावा : ना तरि ईश्वरसंबंधा पुरे तेतुका कणु कणु भंगौनि काढावा : अन्यत्र संभव असे परि तेणें मुखा टाळें घातलें : तें उखळुत कां : तरि एराचा मनोधर्म संवरितु कां : तो पूर्वी आराधिला होआवा कीं : यथा बाइसें :॥: आपुलेनि मुखें कां नेदीतिचि : ना तेणें कणव तोडिली म्हणौनि : आणि एर निस्तरले कीं : असतिपरी महावाक्य चर्या भंगौनि काढावें : एर प्रसंगो प्राप्त :O:I: काढितां पुरुषें दोष चुकविजे : जवळीक म्ह. अवसर राखणें ।१। जिज्ञासा ।२। एकमेकां चर्चा ।३। मनन मथन ।४। ज्ञानसंभव पाहाणें ।५। चर्या न भंगणे ।६। :I:॥: निमित्तापासि राहिला, अशक्ताचें करविलें तें थोर म्हणिये : एर अभिलाषें करीत असे : एरी ठाइं निलाग म्हणौनि : एथ योग्यता थोर : नाश थोर : ठाकलेयाचा दोष नाहीं : ॥१४९॥</div>
<br>
<div class="lapika">लापिका :- तरि हा विधी तथा पुराणश्रवण भलतेयासि लाभे आणि काइ? ना जो भलतेया अर्थाची उहापोह जाणे तयासि : ॥</div>
<div class="vachan">वचन :- विषयव्यवस्था करो जाणे तयासिचि आइको ये ॥</div>
<div class="tika">टीका :- विषयव्यवस्था करी हें बोधासि वाचक : कां देवता अवतरौनि आपणेयावरि प्रतिती आणिली ना : ईश्वरीचेनि एकें शब्दें जाताये : ते ते देवता नव्हे ऐसें येत असे : जे जे शक्ती नव्हे म्हणितलीं ते ते नव्हे म्हणे : ऐसें जाणें तयासीचि विषयव्यवस्था होववें :I।: विषयव्यवस्था करो जाणें तयासि आइकों ये पुराण : परि भागवत : एरांसि विपरीतबुद्धी ये : कां विकल्प संचरे : श्रीकृष्णचक्रवर्ती जरासंदाभेण पाठिवरण केलें तरि जरासंद ईश्वर का न व्हावा : ऐसी बुद्धी ये : सोळा सहस्त्र अंतःपुरा : आठ पाट मुख्या : एक एकीं दाहा दाहा कुमर : एकी एकी कुमरी : ऐसा विषयो सेवीति : तरि गोसावी जीव होति : भाली स्वीकरिली तरि जीव होति : ऐसी बुद्धी ये कां विकल्प संचरे : सांदीपनीपासौनि चौदा विद्या अभ्यासिलिया तरि गोसावी अज्ञान ऐसी बुद्धी ये कोमळासि : म्हणौनि वासनिकासिहीं पुराण आइकों न ये : बळाबळ आइकणें पडिलें ; नाइकतां निंदा करीति ; अथवा दृष्टाभिळाषें आइकें ; तरि विषयव्यवस्था : अनंतशक्ती परमेश्वर करों जाणें, तैसेचि परमेश्वर-परायण करों जाणति : तैसेचि पुढां परमेश्वर-परायण होति तेही करों जाणति : अथवा आधिली सृष्टी कां तियेचि जन्मीं परमेश्वर-परायण होते मग विषयो आश्राइला : परमेश्वरें ज्ञान दिधलें होते : का पुढां देति : ऐसी विषयव्यवस्था करों जाणति परमेश्वर-परायण : कां पां : सिंदेराणेयाचेनि दृष्टांते सकळाही शक्ती देउनि आपणेयां समान करीति : विशेषज्ञानियासि सकळाहीं शक्ती दाना करीति : ते बीं अनुसरणामाजि रुपले असे : अनुसरणाचें बीं बोधामध्यें असे : बोधाचें बीं भूतभजनामध्ये असे : म्हणौनि अनंतशक्ती परमेश्वर सकळांसिही विषयव्यवस्था करीति : तयातें पावति ते करों जाणति विषयव्यवस्था : तयासि अनुसरले ते करों जाणति : तयातें जाणति ते करों जाणति विषयव्यवस्था : म्हणौनि पुराण आइकों न ये : अन्यवार्ता आइकों न ये : सांगो न ये : तयाचि परी काही चेतन विषयपदार्थ पाहो न येति :।I: ॥१५०॥</div>
<br>
<p>१७) अन्यवार्तादि निषेधपूर्वक दोष निराकरणपूर्वक मगंळकाळ प्रशंसा निरुपण (अन्यवार्ता निषेधपूर्वक मगंळकाळ प्रशंसा) १५१-१५३ ३</p>
<div class="lapika">लापिका :- तरि अन्य वर्तनरुप काइ पां? ना तें आइकोही न ये : ॥</div>
<div class="vachan">वचन :- अन्यवार्तेपसि निद्रा चांग : वरि निद्रा किजे परि अन्यवार्ता न किजे ॥</div>
<div class="tika">टीका :- अन्य प्रपंच, अन्य जीव, अन्य देवता यांचे वर्तन तें अन्यवार्ता : तें केलेयां ईश्वर जवळीचि आला असे तो परता जाए : तरि नावडी, खंति, दोषे, द्वेषें, रोषें ते वर्तन न बोलिजे : तेणें ईश्वर अत्यंत दुरि होए :O: अन्यवार्तेचां ठाइं विकार, विकल्प, आलंबन, हिंसा, निद्रा स्वभाव अतिक्रम :O: अन्यवार्तेमध्यें कथन घडे : श्रीमुखीचा शब्द नव्हे ऐसा एकहीं नाहीं म्हणौनि : मौन्य असावें :॥: मौन्य भंगिलेयां जें अनिष्ट : दृष्टादृष्टीं : अर्जुनदेव जयद्रथवधीं : भक्ताचा ब्राह्मण : भांडारेकारां पटिशाळपतन : एळापुरीं पुरुष क्षोभ : धांदुलमोक्ष कापुस : परमाणु अनुभव नामखंडन : गंगाद्वारीं डखलेयां सिक्षापण : सिंहनारायणीं गणपति आपयो : वनिताधिकार : डोमेग्रामीं भटां कांड : निधिवासा नाथोबा ज्वर : अरण्यग्रामीं साधां सिक्षापण : नेउरगांव (सुरेगांव) मार्गीं काकसुकर दृष्टांत : कमळभैरव भोजनीं : सेकटां भटां लखुबाइसा भांडण : बेलोपुरीं भटां प्रकोप : जाळांधरी उपदेशें गोविंदचंदा अवज्ञा : लुइपाइतें रावो हासिन्नला : कान्हासि शिष्यें : शब्दातवं एतुलेयांसि दोष : दृष्टादृष्टीं मेले :॥: अन्यवार्ता आइकिजे अथवा पुसिजे तरि लक्ष सुटे : मरणीं ठीं होए : यथा धांदुल : लक्ष सुटलेयां मरण ये प्रत्यक्ष :।: म्हणौनि मौन्य भंगो नेदावें : आपण मौन्य करावें आणि पुढिलाकरवि करवावें : कां धर्मवार्ता करावी : ना तरि विभाग करावा : एऱ्हवीं मरणीं ठीं ऐसें भियावें : ॥१५१॥</div>
<br>
<div class="lapika">लापिका :- तरि काइ अन्यवार्ताचि न करावी? ना जेथ हें तिन्हीं ठाय नाहीं ते धर्मवार्ताही न करावीं : ॥</div>
<div class="vachan">वचन :- सुख : श्रेय : श्रृंगारु इये तीनि नाहीं ते काइ गा गोष्टी : ते अरण्यरुदन कीं ॥</div>
<div class="tika">टीका :- सुख म्ह. समाधान : श्रेय म्ह. परत्र : श्रृंगार म्ह. दृष्टी यश : यें तिन्हीं संवादें समयोचित प्राप्तकाळीं उचितेंसी धर्मगोष्टींतवं होति : विसंवादें याचा विपर्याये : अरण्यरुदनाचि परी होए : सिणला भागला, पुरे म्हणते नाहीं म्हणौनि :।I: सुख, श्रेय, श्रृंगार यें तिन्हीं नाहीं ते गोष्टी न करावी : ते श्रमनिवृति ना : ते भेटी ना : ते धर्मवार्ता ना : ते चर्चा मथन ना : ते निरुपण ना : ते जिज्ञासा ना : ते क्षेपणें ना : ते शिकवण ना : ते स्नेह ना : ते स्मरण ना : ते शुश्रुषा ना : तो संग ना : तो सांगात ना : ते जवळीक ना : ते धर्मरुप क्रिया न करावी : म्हणौनि दुःख दैन्य पाप जिये क्रिये, जिये शब्दीं निफजें तें न करावें :।I: ॥१५२॥</div>
<br>
<div class="lapika">लापिका :- हो कां : तरि हे तिन्हीं ठाये निफजति जेथ ते काइ पां? ना तो मंगळदायक समयो प्रयत्नेंहीं साधावा : ॥</div>
<div class="vachan">वचन :- तो तेतुला मंगळकाळु जाला ॥</div>
<div class="tika">टीका :- तो तेतुला म्ह. भेटी : धर्मवार्ता : पूजाअवसर : निरुपण : तो काळ शुभ, इष्टदायक म्हणौनि मंगळकाळ : पुण्य शब्द मिश्र म्हणौनि तो नुच्चारीतिचि : ॥हे माळिका॥:०:I।: परमेश्वर मंगळरुप : डोळां देखतेचि असति : तरि मंगळा चुकली का म्हणितलें : तेधवांचि आन आन निरुपीति : ना भट मंगळरुप : आणिकापसि : एथचेयासि काइ म्हणावें असे :।I: अवसरां न चुकावें : कां पां : म्हातारी मंगळा चुकली म्हणितलें म्हणौनि : अवसरी थोर गोमटें : केवि : जें तेव्हेळी परमेश्वर शक्तीमंत : ईश्वरा ईश्वरपण जियेचेनि म्हणौनि : तियेविन ईश्वर ब्रह्मतुल्य : अविक्रियु ईश्वर विकरे, खेळ करी, पूजा स्वीकरी तेणें थोर गोमटें होए : एऱ्हवीं देवो तो सर्वदा : परि पूजाअवसरीं थोर गोमटें : अपूर्व लीळे थोर गोमटें : कां पां : जीवासि अपूर्वपणें सत्व उपजे, भाव उपजे : आणि ईश्वराचिये प्रवृत्तीचा विशेष : म्हणौनि दोहींकडौनि थोर गोमटें होए : तैसेंचि असन्निधानीं निमित्तविधी दोहीचेयाकडौनि थोर गोमटें : गुरुशिष्याचेयाकडौनि : अशक्ता सुश्रुषकाचेयाकडौनि : संग देतेया, करितेयाचेयाकडौनि :I: भेटीकाळीं ज्ञात, अज्ञात ; विरक्त, अविरक्त ; भिक्षु, वासनिक : एऱ्हवीं एर एराचेया कडौनि थोर गोमटें होए : मनसा, वाचा, कर्तव्यें : तैसेंचि थोर वोखटें होए : म्हणौनि अवसरीचें वोखटें थोर होए : आणि अवसरिचें गोमटें थोर होए : म्हणौनि अवसरभ्रष्टां न व्हावें :।I: ॥१५३॥</div>
<br>
<p>१८) स्थानादिदोषसंभवे ज्ञानादि धर्माभावपूर्वक दृष्टादृष्ट निरुपण (जायबाविसी दोष प्रकरण) १५४-१७५ २२</p>
<div class="lapika">लापिका :- तरि ऐसी मंगळरुप वार्ता भलतेथ करावी आणि काइ? ना स्थानदोष चुकवावा : एऱ्हवीं सबीज नव्हे : ॥</div>
<div class="vachan">वचन :- बाइ : तैसां स्थानी तैसिया तैसिया गोष्टी तिया न किजेति कीं ॥</div>
<div class="tika">टीका :- तैसा स्थानीं, काळीं न करुनि तद्वैपरित्यें कराविया : तेथ थोर गोमटें होईल :O:०:I।: तैसा स्थानीं म्ह. वोसरिये : व्याप्ती विक्षेप स्थानीं : राजसें, तामसें न कराविया : एवं झाडाखाली सत्वस्थे स्थानीं धर्मवार्ता करावी :I।: तेलियातें घानवडी बाहिरी काढिलें, वाडाबाहिरें काढिलें, गावाबाहिरें काढिलें : मग धर्मवार्ता केली : तैसेंचि वासनिकातें भिक्षुतें गावाबाहीरीं काढावें : मग धर्मवार्ता करावी : परि घरीं गावामध्यें गुणातें नेदी : सबीजें अक्षरें नव्हति : तैसा स्थानीं तैसिया तैसिया गोष्टी न किजेति एणें न्यायें झाडातळीं धर्मवार्ता किजे ते सगुण सबीज होए :।I: ॥१५४॥</div>
<br>
<div class="lapika">लापिका :- तरि काइ स्थानदोषचि चुकवावा? ना पुरुषदोष विशेषें चुकवावा : एऱ्हवीं बीजत्व जाए : ॥</div>
<div class="vachan">वचन :- हां गा : हे तुमचे रहस्य कीं : मा आपुले रहस्य ते आणिकाप्रति प्रकटिजे ना कीं ॥</div>
<div class="tika">टीका :- रहस्य म्ह. बीज : एवं श्रीमुखीचें निरुपण, शब्द : ते अन्याप्रति न बोलिजति : तेणें ईश्वरा खंति : कथन होए :I:O: एकातें एकचि आति : हें संतोषाचें जरि निर्बीज : एका दुगाणीं ; एकाचें रहस्य : हे कां पां : जें कथनें जाईल : तस्मात् लोहें पाणी गिळिलें :O: ॥१५५॥</div>
<br>
<div class="lapika">लापिका :- तरि काइ बीजत्वचि जाए? ना प्रत्यया न येउनि उपहासीं प्रवर्ते तरि अविधीही होए : ॥</div>
<div class="vachan">वचन :- ऐसे न म्हणिजे कीं नाएका : लोकु डांकुली वाये तरि तुम्हा अविधी होए ॥</div>
<div class="tika">टीका :- ऐसें न म्हणिजे नायका म्ह. आश्चर्यरुप न वर्ते तें न बोलावें :।: प्रत्यया न ये : नव्हे म्हणौनि डाकुलीं वाती : तेणें तया पाप : आपणेया अविधी : ॥१५६॥</div>
<br>
<div class="lapika">लापिका :- तरि काइ हेचि होए? ना अनुचित हेतू कथन केलेया धर्मापासौनि जाए : ॥</div>
<div class="vachan">वचन :- अन्यकथने जाए ॥</div>
<div class="tika">टीका :- अन्य म्ह. इतरीचे ते : मग एथीचा निचाड, साभिमानिया, बाहीरि घाली, परिसे ना, घे ना, घोकी ना, अनुष्ठी ना तोही तयांतुचि : तयाप्रति धर्म बोलिलेयां कथन होए :।I: आपण आपणेयांतें प्रकाशीति, बळवंडें वास पाहावीति : परि ज्ञान नेदीति : कां पां : पात्रतेवांचौनि : म्हणौनि कथनाचा दोष थोर : आपण जो अर्थ न करीति तो जैं करी तैं खंति केवढी पां :IO: कथनें विपरीतबुद्धी ; अक्षरें निर्बीजें ; विषयसेवा ; अविधी एवमादिक : एणें चर्या जाए :O:०:I।: कथनें आणिकें सृष्टी भानुभट अधिकरण लाहिजति : :I।: कथनें अनंता सृष्टी टाकी : ज्ञान हा धर्म : एऱ्हवीं ईश्वर ज्ञानभांडार : दुसरा ईश्वर : जीवें कां उरावें : चेतवू सके : मग खंति : रावो राणिवे बैसे : मग मागिलाचे गुण : हे काइ कव्हणीं ठाइं असति : अवताराचेनि साकारां जरि खंति तरि स्वरुपीं डहुळति : धर्म बोलतां परितोष :।I: ॥१५७॥</div>
<br>
<div class="lapika">लापिका :- तरि काइ एणेचि जाए? ना जयापासौनि उपयोग तयाचेनि अन्यथात्वेंही जाए : ॥</div>
<div class="vachan">वचन :- जेथौनि होए तेथीचिया विपरीतबुद्धी जाए ॥</div>
<div class="tika">टीका :- जेथौनि होए म्ह. जयापासौनि जो गुण : हे मुदल च्यारि गुण : वेध, बोध, अनुसरण, चर्या : शास्त्र बोधांत असे : अथवा वेगळे : पाठ, अर्थ, व्युत्पत्ति, स्थान, प्रसाद, वोवी, गीत आदिकरौनि : विपरीत म्ह. पहिले बुद्धी होती तियेचा विपर्याय होए : ज्ञानिया, यथार्थिया, हितक्ष ते जाए : मग अज्ञानिया, अन्यथार्थिया, वंचक, लटिका, अभिलाषिया, द्वेषिया ऐसें ये : खंति करी :।: जाए म्ह. अक्षराचें रहस्य जाए : जयापासौनि जो गुण वर्तला असे तो जाए :॥हे माळिका॥:०:O: विपरीतबुद्धी एकी धर्में : यथा सारंगभागवत : विकारें : रजें : राभस्यें : एकी अभिमानें : यथा जोगनायक : शास्त्र निर्बीज होआवेयाचें कारण : एक कथन : एकी विपरीतबुद्धी :O:०:॥ ईश्वरातें देवता म्हणे अथवा जीव म्हणे यातें विपरीतबुद्धी आली ईश्वरीं ऐसें बोलिजे : आणि जीवातें देवतातें ईश्वर म्हणे यातें विकल्प बोलिजे : विकल्पा आणि विपरीतबुद्धी ऐसा भेद : दोषीं गुण उमटें हा विकल्प : गुण जयाचां ठाइं असे तयाचा दोष ये यातें विपरीतबुद्धी बोलिजे : गुणाचा वोहट ते विपरीतबुद्धी : दोषाचा चढ यातें विकल्प बोलिजे : एकाचा ठाइंचाचि दोष कर्मजडाचेया परी : एकासि आधीचि विपरीतबुद्धी :॥:०:I।: शिष्याचेनि अन्यथात्वें गुरुसि अनिष्ट आति : कां पां : पदन पडिलें असे म्हणौनि : विभाग करावा : कां तया नावडे ते न करावें :I।: जयाची प्रकृती सदोष तेणें विशिष्टबुद्धी किजे : तैसीचि क्रिया किजे : नामधारकाचिये ठाइं आदिकरौनि : तैंचि विपरीतबुद्धी न ये : दोष न ये : ऐसाहीं आली विपरीतबुद्धी ते परिहरे :I।: भिक्षु वासनिकांचिया जघन्यक्रिया देखे, आइके ; दोषरुपा परि विपरीतबुद्धी येवों नेदावी : दोष येवों नेदावा : श्रद्धा जावों नेदावी : भावों जावों नेदावा : प्रिती जावों नेदावी : लेप खोमलेंन्यायें परत्रत्व न वचे : मनोरथ पुरवीतें तें असे : अज्ञाननिवृत्ति होईल : प्रसाद होईल : आचाराचिया घायेखंडी होति : तयाचेनि भजनें ; पाये धुइजति ; कौपीन झोळी धुइजैल ; तयासि दिजैल ; तो आपणेयासि देईल ; आपुली क्रिया करील तेणें अनधिकार जाति : अधिकार येति : दोषरुपा जघन्यक्रिया देखिलेयां आइकिलेयां भावो, श्रद्धा, प्रिती न वचे ; विपरीतबुद्धी न ये तो माइतेयाहरीची जाति : प्रज्ञासागराची जाति : घुइनायकाचिये जातिचा :I।: अधिकवृत्ती कान्हें केली परि विपरीतबुद्धी न येचि : आणि जाळांधरीसि कान्हाची खंति नाहीं म्हणौनि पिंड बहुत दिस वांचला : एकेचि दोषें पिंड जरि गेला तरि तिन्हीं दोष जयासि घडती ; कथन, विपरीतबुद्धी, अधिकवृत्ती ; तयाचें देह वेगांचि जाए :I।: विपरीतबुद्धीआंत अव्हेरण घडे : अवज्ञा घडे : पुढिलासि खंति ये : मग आपणेयां नावडी उपजे : क्रोध उपजे : द्वेष उपजे : मग कखाय उपजे : तरि अधिकवृत्ती ते कैसी होए : म्हणौनि विपरीतबुद्धीआंत अधिकवृत्ती अनुषंगिक असे : या (ऐसे/ऐसेया) अनिष्टातवं देहेचि जाए : देह जवं जिये तें जवं जाए तवं तिन्हीं ताप पावति : कां पां : अभिमानियाचेनि क्षोभे : अधिकवृत्ती अभिमानिनी देवता क्षोभे : आणि विपरीतबुद्धीतवं जीवा दुःख होए : आपुलेया जीवा दुःख होए : आणि अनुचित क्रिये अभिमानियाचा क्षोभु न चुके : यातवं तिन्हीं ताप पावति : पाठीं देह जाए : पाठीं नित्यनरकासि जाए ते वेगळें : म्हणौनि परिवारावरि विपरीतबुद्धी येवो नेदावी :।I: ॥१५८॥</div>
<br>
<div class="lapika">लापिका :- तरि काइ एणेंचि जाए? ना द्रव्यादि विनियोगेंही जाए : ॥</div>
<div class="vachan">वचन :- द्रव्य यंत्र सेवेतव जाए ॥</div>
<div class="tika">टीका :- ॥माळिका॥ द्रव्य तें द्रव्यचि : कण, वस्त्र, एवमादिक : यंत्र म्ह. स्त्रीविषयो : सेवा म्ह. विनियोग : स्त्रियेपसि द्रव्यें वेगा जाए : काइ : ना सत्व, स्मरण, वैराग्य, चर्या, वेध, बोध, अनुसरण :॥:०:O: द्रव्य यंत्र हे मागांचि सांगितलें : तें भावार्थें त्याज्य : एथ सेवाचि सांगितली : एका पुरुषा अधिकारभेदें : ॥१५९॥</div>
<br>
<div class="lapika">लापिका :- तरि काइ एणेंचि जाए? ना तमोरुपता अंतरीचिया अपक्व क्रियाचि जाए : ॥</div>
<div class="vachan">वचन :- अपक्व कखाइया जाए तैसा कुयोगिया न वचे ॥</div>
<div class="tika">टीका :- कखाय तो तमींचि बोलिजे : रजाचा तो रंग : तो अविद्यात्मकाचा न संचरे : तेथ विपरीतबुद्धी संचरे : आपुलां ठाइं काहीं प्रतिकुळ करी तयाचा संचरे :O:०:I।: कखायासि पुढति पुढति दोषचि आठवति : तया तेचि गोष्टी :I।: अपक्व म्ह. तयातें देखिलेयां, आइकिलेयां दोष आठवति ; कां खंति करी तो अपक्व : अथवा द्वेषा आलेयां अपक्व : निरंतर मनीं दोष आठवीतुचि असे तो पकला :॥: कुयोगिया म्ह. कुत्सित संयोगें कांजी भाजी सेवी : दुसरें : अंतरी विषयांचे उल्लेख करी : हावभाव : ऐसा सेवने न येता देह जाए तरि पावे : तैसा हा न वचे म्ह. कखाया पूर्वावस्थेचि जाए : आणि हा सेवना जाए : कुयोगिया सेवनेतवं धर्मापासौनि जाए एतुलेंचि : आणि तो दोषेंसीं निरया जाए :।I: ॥१६०॥</div>
<br>
<div class="lapika">लापिका :- तरि काइ एणेंचि जाए? ना देवतारुप विकल्पाचेनि अल्पसंचारेचि जाए : ॥</div>
<div class="vachan">वचन :- विकल्पसंचारमात्रे जाए तैसा विकारें न वचे ॥</div>
<div class="tika">टीका :- :O: शोधीचे : विकल्प म्ह. देवा, तीर्था, प्रतिमांचा ठाइं अदृष्टत्वें अविशेषीं विशेष कल्पी :॥: विकल्प संग्रहे क्रिया करितां संचरे : संचरण म्ह. प्रथम उल्लेखावाचक :O:I: मात्र म्ह. हाही कां न व्हावा :I:O: मात्र म्ह. ईश्वरातें ईश्वर म्हणिजे : (आणि) आणिकातेंही म्हणिजे : परि अल्पचि काळ : यथा प्रेमसंचारवत् : आणि अनीश्वरी ईश्वरबुद्धी आली तो मेलाचि (गेलाचि) कीं : आणि एरे उरी असे म्हणौनि : बोध जेणें धाडिला तयाची कैसी खंति ते तेचि जाणति : जैसें स्त्रियेसि अवघें अन्याये उपसाहीजति परि वास आणिकाची पाहे तें नुपसाहिजे : जेणें राखिला देहपर्यंत ; तो जैसा त्याग जेणें केला ; ते पदार्थ ईश्वरीं अर्पिले :O: तैसा विकारें न वचे म्ह. तो मागौति उपरति घे तरि वाचे : अथवा अल्पसेवना न वचे : तुरंगमाचेनि दृष्टांते अनुतापें अधिकवृत्ती बळासि ये : कां तो आवृत्ति सेवना जाए : म्हणौनि एरापसि हा निका : ॥१६१॥</div>
<br>
<div class="lapika">लापिका :- तरि ऐसा विकल्प तो कवण पां? ना अपरधर्मा परत्र(म)त्वे धरिजे तो : ॥</div>
<div class="vachan">वचन :- अपरधर्माचे धारण यातें विकल्पु बोलिजे ॥</div>
<div class="tika">टीका :- अपर म्ह. चैतन्यपरंपरा कर्मभूमिवेऱ्हीं : एकीसि एकी अपर : धर्म म्हणिजेति तयांची साधनें : बाह्य क्रिया : धारण म्ह. आचरिजति : अथवा मनें परत्रबुद्धी धरिजति :O: भितरी बुद्धी असौनि बाह्यात्कारें धारण याचि नावें विकल्प : हे :O: शोधीचें : ॥१६२॥</div>
<br>
<div class="lapika">लापिका :- तरि विकल्प (तो) काइसेन संचरे पां? जे अनुचित इंद्रियार्थें : ॥</div>
<div class="vachan">वचन :- अनिष्टसेवेतव विकल्पु संचरे ॥</div>
<div class="tika">टीका :- अनिष्ट म्ह. विकार : तो सेवितां विकल्प संचरे : कां जें विकल्पाचें मूळ विकार : एर तो यांचे फळ : कांजी भाजी सेवितां कव्हणी न सुये तया तयावरि तमे : विपरीत घे : मग मिळे ते ते ठाये सेवी : तीर्थ क्षेत्र जातारुंवां सांगाते जाए : संग्रहरुप क्रिया करी : सलिंगवृत्ति आश्राये : गोडी संचरे : हे निकें, हे वाउरें निवडी : म्हणौनि अनिष्ट सेवितां विकल्प संचरे : कां जें विराम सत्व जाए : मग संचरे :॥: दुसरें : अनिष्ट सेवितां विकल्प संचरे म्ह. काइ : ना हा विकल्प अदृष्टविषया : तो ईश्वरे बळें मीं ईश्वर म्हणौनि फेडिला : कां कव्हणा एकाचेनि आंगलगें संचरे : जैसा अमुका तमुका एकाधेयाचे आंगीं संचरला : मग तो तयातें आपुलिया मोहरां करी : अनिष्ट म्ह. वारिलें तेतुलें अनिष्ट : सेवा म्ह. केतुला एक काळ : म्हणौनि अनिष्ट सेवितां विकल्प संचरे :॥:०:I।: विषयीं (विषये) गेला : सत्व, स्मरण, चर्या जाए : आवडौनि तोचि अर्थ आठवे : गोडिया अविधी मन रितें होए : गोडी नाहीं कव्हणा अर्थाची : आणि ईश्वरीची गोडी काढे : चाड आर्ती काढे : अनिष्टासि न भिये : त्याग दक्षता काढे : ऐसा कव्हणी एकी वेळीं धर्म सुहृदासि साधी : ऐसें अनिष्ट प्रसवतां एकाधिये वेळें विकल्प संचरे ऐसें होए : ॥१६३॥</div>
<br>
<div class="lapika">लापिका :- तरि एणें विकल्प संचरें एतुलेचि? ना अविधीही होए : मग साना थोरातें प्रसवे : ॥</div>
<div class="vachan">वचन :- अविधी अविधीतें प्रसवे : अविधीतव पुरुषु धर्मापासौनि जाए ॥</div>
<div class="tika">टीका :- ॥माळिका॥ अविधी म्ह. जीवासि दुःख, देवतेसि खेद : अविधी व्याप्ती बहुती परीचा : अनिष्टसेवा होए : हिंसा होए : कथनें होए : विपरीतें होए : द्रव्य यंत्र सेवा होए : विकल्पें होए : अधिकवृत्ती होए : देवता क्षोभें, निरोधें : पदार्थ विषमत्वे : दत्तपदार्थग्रहणें : उत्सर्गिला पदार्थ पुढिलाचा तै आपणेया अविधी होए : यथा सारंगपंडित :॥: प्रसवे म्ह. काइ : ना साना अविधी थोरा अविधीसि आणी : मग जाए : अविधी तज्जातिया प्रसवे : कथनें तोंडचि जाए : पूजापुरस्कारें देहचि जाए : इंद्रियेलालुप्यें इंद्रियांची गोडी जाए : चालतां कीडिया मुंगिया मारी तरि पायचि जाति :॥: धर्म म्ह. वेध, बोध, अनुसरण, चर्या, शास्त्र, प्रसाद, स्मरण, मनन : या अवघेंयावरौनि बुद्धी काढे : काठिण्य ये : प्रसवत प्रसवत नित्यासि ठी होए : ॥१६४॥</div>
<br>
<div class="lapika">लापिका :- तरि काइ दोषेंचि दोष संचरे? ना गुणेंही संचरे : ॥</div>
<div class="vachan">वचन :- विद्यारुपे अविद्या संचरे कां कृपारुपे संचरे ॥</div>
<div class="tika">टीका :- विद्यारुपें म्ह. धर्ममीषें संगसांगात दे : गडबडिला देखौनि : कां जें गोसावी धर्मा धर देयावी म्हणितले : कृपारुपें म्ह. कणवा : बापुडेयासि कव्हणीचि नाहीं, अनाथ म्हणौनि दे : अविद्या म्ह. ममत्व, लोभ : दुःख पातलेयांहीं न संडे ते अविद्या : धर्मावेगळें सौजन्य करितां बोळतें पदन, अतिस्नेहे तेणें अविद्या संचरे : कणवा यथा आहीरदेश : विद्यारुपें यथा जळमांडवी : ॥१६५॥</div>
<br>
<div class="lapika">लापिका :- तरि काइ दोषासि येचि द्वारें? ना जेतुलें वारिले तेतुलेंहीं : ॥</div>
<div class="vachan">वचन :- अविद्येची अनंते द्वारें : अविद्या द्वार पांतिचि असे ॥</div>
<div class="tika">टीका :- द्वारें म्हणिजेति जेतुलीं निषेध वाक्यें : पांत म्ह. यथा देउळ पडों पांत असे : उदित जाली परि मीष नाहीं :O: ॥१६६॥</div>
<br>
<div class="lapika">लापिका :- तरि काइ वारिलेचि केलेया दोष होए? ना जेणें संग्रहो भंगे तो विधीही केलेया होए : ॥</div>
<div class="vachan">वचन :- हे जाणिजे तेथ यथेष्ट चेष्टा न किजेति कीं ॥</div>
<div class="tika">टीका :- हें जाणिजे म्ह. जेथ संग्रहो तेथ यथेष्ट चेष्टा न किजति : ॥१६७॥</div>
<br>
<div class="lapika">लापिका :- तरि काइ हेचि न करावें? ना इत्यादि जेणें जेणें देहादि नाश होए तें चुकवावे : ॥</div>
<div class="vachan">वचन :- (आणि) प्रमादु चुकविजे ॥</div>
<div class="tika">टीका :- प्रमाद म्ह. भय उपजे : श्रृत कां दृष्टार्थ तरि : तैं वासनिकासिही : हिंसा विकल्प : उपजे ऐसी संभावना याचि नावें भय : मागौतें विषयव्यवस्थें न ये तरि तो अर्थ न किजे : हें एकदेशीं भयचि : वांचौनि एरें अनिष्टें हिंसा, इंद्रियार्थ नव्हति : एथ परिच्छेदचि करणें :O: सत्वातवं जे अधिकवृत्ती तोही प्रमादचि : जैसी भस्मकाची भूक : कां मांद्याची अभूक : अथवा सुजीचें मोटेपण : का वज्रकिटकीचें रोडिकेपण : तरि हें मरैल ऐसें जाणावें :O: पुरुषापराधें रजतम अथवा रोग आपजविला ; ऐसा अनुसरण गेलेयांही परि तें न वचे : यथा पाय मोडले : डोळे फुटले : तैसेयां जियावे ऐसें प्राक्तन तवं नाहीं : कां जें स्वातंत्रिये (स्वतंत्रे) आपजविलें :O:०:॥माळिका॥ प्रमाद तो द्विरुप : एक देहाचा : एक जीवाचा : प्रस्तुत घात देहाचा होए जेणें जेणें प्रकारें तें श्रृत दृष्ट चुकवावें : ईश्वरेसि अंतर जेणें तो जीवाचा चुकवावा : ॥१६८॥</div>
<br>
<div class="lapika">लापिका :- तरि काइ हे बलवत्तर बाह्यवर्तन कळौनि चुकवावे एतुलेचि? ना हे अंतर उल्लेखीही चुकवावे : ॥</div>
<div class="vachan">वचन :- विकल्पु स्फुरे तो अर्थ न किजे ॥</div>
<div class="tika">टीका :- विकल्प स्फुरे हे स्वभावांत : तरि तो जिणावा : त्रिशुद्धी जिणतां न जिणवें तरि एका गोमटेयालागी : अशक्त भिक्षु भेटे ; का एखादा विरक्त भेटे ; का निरुपक भेटे ; का त्याग करू निगाला ऐसा भेटे ; शास्त्र, वैराग्य, प्रिती साधे (सांदे) ऐसें भिक्षु भेटति : का वोखटें चुकवावेयाकारणें स्फुरे ; एकाधें बिढार पडैल, का विदावंताचें का नाचणीचें बिढार येईल ; का देवतेसि निरोध होईल ; का वाघ साप येईल : म्हणौनि उभयतां सांडिजे :॥:०:॥मुनिबा॥ विकल्प स्फुरे म्ह. काइ : ना हा स्वभावासारिखा न संडीत असे : लिंगदेहासरिसा लागला असे म्हणौनि : नाथिली कल्पना करी म्हणौनि विकल्प : गोसावीं वसविला तेथ वसावें : देवता वास पाहों न ये : भूतें सकळहीं गोसावियांचा ठाइं : शोच्यत्वें उपजवीत असे : तें मोडावें संगेकरौनि : ऐसाहीं स्फुरत असे तरि निगावें : ॥१६९॥</div>
<br>
<div class="lapika">लापिका :- तरि काइ एणेंचि देहादि नाश होए? ना गुरुहुनि अधिक वर्तनेंहीं होए : ॥</div>
<div class="vachan">वचन :- गुरुपसि अधिकवृत्ती न वर्तावें ॥</div>
<div class="tika">टीका :- अधिकवृत्ती म्ह. गुरुचेयापसि आगळें अन्न, उचें वस्त्रें, अधिकें शिष्यें, अधिक मान्यता, पूजापुरस्कार तेहीं ना : अधिकवृत्तीचेनि सामथ्र्यें देहीं रोग उपजे, कां तात्काळिक देहचि जाए : यथा कान्ह : ॥हे माळिका:॥:०:I।: कथनापसि अधिकवृत्तीची थोरी खंति : कां पां :तो विशिष्टबुद्धी आणीत असे : गुरुतें विपलावित असे : गुरुकुळीं दोनि मान्यता : ज्ञानाची आणि वैराग्याची : ज्ञानें मान्यता उपजविली तेणें विश्व भजविलें : विश्व भजत असे म्हणौनि ज्ञान वैराग्य लपवावें : :I:O: अधिकवृत्ती हे काइ म्हणावे असे परि उपाधीमंताचा ठाइं समानता हेंचि दोषावह : अदृष्टीं दोष तो सिद्धचि : :O:I: अधिकवृत्ती ते गुरुपसि तरि तेणें अविधी जाए : जैसा जाळांधरीचा कान्ह गेला : तरि समानें काइ होए : उणेनि काइ होए :।I: ॥१७०॥</div>
<br>
<div class="lapika">लापिका :- तरि काइ गुरुपसि अधिकवृत्ती वर्तन न करावें एतुलेंचि? ना संत सामग्री प्रकाशने लोकमान्यता तेहीं न व्हावी : ॥</div>
<div class="vachan">वचन :- हां गा : ऐसेही करिता लोकु न भजो : ऐसे न किजे की ॥</div>
<div class="tika">टीका :- मग तैसी सामग्री लोकांप्रति प्रकाशिली : पूजापुरस्कार तेंही ना : यथा भांडारेकार :O: ऐसेंही करिता म्ह. ज्योतिष, वैद्यक, गावों, पढों, बोलों जाणणें ; जिये आंगीची जे सामग्री ते लोकाप्रति प्रकाशिलेयां लोक भजे : म्हणौनि सामग्री न प्रकाशावी : ॥१७१॥</div>
<br>
<div class="lapika">लापिका :- तरि ऐसें कां पां न व्हावें? ना एणें कामादित्रय संचरौनि निरयही होति : ॥</div>
<div class="vachan">वचन :- काम : क्रोध : लोभ इये तीनि नरकद्वारे ॥</div>
<div class="tika">टीका :- कामोऽभिलाष : पदार्थाची चाड : ते तवं न पुरे : आपजवितां दुःख, दैन्य, हिंसा : ते क्रिया फळरुप जाली : मग परत्रीहीं साधनरुप : कामातवं क्रोध : स्वतंत्र हिंसा : स्वरुप दोष : परश्रीसंताप : मग मिनला तरि वेचितां, रक्षितां, योगक्षेम करितां पाप : अवसरीं उचितें काळी पदार्थ वेचू न सकिजे तो लोभ : व्यवहारीं तरि संबंधिये जळति : ना एथ तरि भिक्षु वंचिला : हे ईश्वरा थोर खंति म्हणौनि दारवंठे : या वाटा तेथ जाइजे : :O: ॥१७२॥</div>
<br>
<div class="lapika">लापिका :- तरि काइ ऐसेयाचि क्रिया निरय होति? ना वर्मरुप क्रिया मात्रेचि होति : ॥</div>
<div class="vachan">वचन :- वर्मस्पर्शे नरक : वर्मस्पर्शापसि वरि शिरच्छेद चांग ॥</div>
<div class="tika">टीका :- वर्म म्ह. पुढिलाचा गुप्त अर्थ प्रगट किजे : जो करू न ये दैन्यरुप : हे केलेयां नरक :।I:०:I।: वर्म म्ह. कल्हारीये आळमाळ : एकांतीं स्पर्शमात्र केलेयां जरि शीरापसि तरि सभासाध्यीं उघडिजति अथवा नव्हते दोष बोलिजेति तें महापाप : धडकरि जिव्हारीं लागें : तें देहपर्यंत न विसरे : एक पोटीं सुरी सुति : सीरें एकचि मरण आणि दुःख : वर्में जेव्हेळीं जेव्हळीं आठवीं तें तें मरण आणि दुःख : म्हणौनि वर्मापसि सीर निके :।I: ॥१७३॥</div>
<br>
<div class="lapika">लापिका :- हो कां : तरि इत्यादि निरयदायका क्रिया काइ अज्ञानवशेंचि करी? ना तत्वता जाणौनिही करी : ॥</div>
<div class="vachan">वचन :- पोरु जीवु आपुले वोखटे गोमटे जाणें : परि जाणौनिचि करी ॥</div>
<div class="tika">टीका :- ॥माळिका॥ वोखटें गोमटें जाणे :।: वोखटें म्ह. अनिष्ट : अविधी : हिंसा :।: गोमटें म्ह. इष्ट : विधी : धर्म : यें दोन्हीं जाणे : एथीचा काइ पां परि इतरीहीं जाणिजे : जाणौनि करी म्ह. अभिलाषें, अभिमानें वोखटेंचि आंगवी : एथीचा आदिकरौनि : कां जें प्रमाद नित्य ते एथीचेयासींचि कीं : ॥१७४॥</div>
<br>
<div class="lapika">लापिका :- तरि ज्ञान असतां कां पां अनुचित करी? ना जीवाचें स्वरुपचि ऐसें जे अनुचित ते उचित मानी (उचित ते अनुचित मानी) : म्हणौनि ऐसें न व्हावें : ॥</div>
<div class="vachan">वचन :- पोरु जीवु आपुलें मात्रागमन न देखे : परि पुढिलाचे वेश्यागमन देखे ॥</div>
<div class="tika">टीका :- ॥माळिका॥ मात्रागमन न देखे म्ह. आपुलें थोर अनुचित तें सानें करी : तयाचा दोष न मनी : आणि पुढिलाचें सानें अनुचित तें थोर करी : तें देखों पवाडे : हा स्वरुपधर्मचि :।: म्हणौनि आपुलें वेश्यागमन थोर करावें, पुढिलाचें थोर तें सानें करावें : तैं अदृष्ट गोमटें :O:।: एक जीव कर्मचांडाळ : एक कृतघ्न : एक प्रतारक : एक विश्वासघातकी : एक मित्रद्रोही : एक गुरुद्रोही : एक परिवारद्रोही : एक मार्गद्रोही : एक गोत्रद्रोही : एक ईश्वरद्रोही : एक स्वामीद्रोही : ऐसें दोष प्रतिसृष्टी माझांचि ठाइं असति : मजपरता सर्वचांडाळ नाहीं कव्हणीचि : ऐसें आपुलेया मना अखंड काले देत असावें : आणि पुढिलाचा दोष देखौनि ऐसें देखावें हा प्रेमासि पात्र असे : जैसा महादेवोरावो : सेनपुंजी : बाइसें : वोरंगळेचे भक्त प्रतिकुळ करुं आलें परि प्रेम दिधलें : ऐसें मना गुण आणावें : महादाइसीं म्हणितलें : न देखतेया देवालागी झळवैलीं पळवैलीं : यें सदैवे : म्हणौनि पुढिलाचा गुण घेतला : परि दोष नेघतीचि : गोसावी मुख न पाहातीचि : श्रीमुखें बोध नेदितिचि : म्हणौनि आपुला दोष घेयावा आणि पुढिलाचा गुण घेयावा : तें केवी : ना सर्वज्ञें म्हणितलें : मात्रागमन न देखे : एणें न्याये : पुढिलाचा गुण पाहिजे, आपुला दोष पाहिजे तैं गोमटें फावें : अनुसरण सिद्धी जाए :।: ॥१७५॥</div>
<br>
<p>१९) क्रियादोष प्राप्ती परिहारार्थ निरुपण (प्राप्तदोष प्रायश्चित) १७६ १</p>
<div class="lapika">लापिका :- हो कां : यद्यपि ऐसी क्रिया घडली तरि प्रायश्चित काइ पां? ना तेथ अनुतप्तता करावी : ॥</div>
<div class="vachan">वचन :- बाइ : क्रियेसि अनुताप पुरश्चरण ॥</div>
<div class="tika">टीका :- ॥माळिका॥ क्रिया म्ह. मानसिक, वाचिक, कायिक त्रिविध : परि संत न बोलिजे : असंत : अनुताप म्ह. अनुचित देखौनि पोळे : दुःख करी : यथा महादाइसें पोफळाचां प्रसंगीं : तेचि (तियेचि) प्रकरणीचें हे वचन :।: पुरश्चरण म्ह. प्रसवाची चाली मोडे : क्रियेतवं लागलें तें न पुसे : हे परशरामबास :॥: लागलें तेहीं पुसे : हे रामेश्वरबास :॥:O: ईश्वरे खंति सांडिली, उपसाहिलें तरि अर्ध प्रसव पारुखला : जीवासि अनुताप उपनला तरि समग्रही पारुखला : कां उभयनिष्ट कीं : आपणेया अनुताप उपनला आणि पुढिलाचें वोखटें न फिटे तरि वाढतुचि असैल :O:I।: आपुलें अनुचित देखौनि दुःख करी तरि ईश्वरीं कणव उपजे : स्वीकरीति : महादाइसें वाराणसीहुनि आली ; दुःख करितें ; साउमी न रिगति : मग मानिलें : ईश्वरीची अनुकुळता असे : अन्यधर्मा गेलेयांही पुरुषासि अनुकुळचि कार्ये करीति : महादाइसाकरवीं तीर्थदेवतें सुवविलें :।I: ॥१७६॥</div>
<br>
<p>२०) रागादि संन्यास जीवदशानिषेध निरुपण (कामक्रोधादि राग संन्यास) १७७-१८२ ६</p>
<div class="lapika">लापिका :- हो कां : ऐसेया घडलेया दोषासि परिहार करावा तरि हें दोष काइसेन चुकति पां? ना जैं पुरुष रागादिकाचा संन्यास करी तैं : ॥</div>
<div class="vachan">वचन :- राग : द्वेष : काम : क्रोध : मद : मत्सर यांचा त्यागु याचि नावे संन्यासु कीं बाइ ॥</div>
<div class="tika">टीका :- राग म्ह. आवडी : विकाराची उत्तरावस्था : कामोऽभिलाष : आवडीची उत्तरावस्था : क्रोध म्ह. क्रुर भावो अंतःकरणीं संचरौनि वोखटें बोलावें, वर्म कर्म तो क्रोध :।: द्वेष क्रोधाची उत्तरावस्था : देखों न सकणें : दर्शनासरिसें वोखटेंचि ये : कखावो द्वेषाचि उत्तरावस्था :।: मद म्ह. उर्मी : तमाची : धनाची : तारुण्याची : विद्येची : साना थोर न म्हणे तो मद : उचेसीं उपजे तो अहंकार : वेडेपण : समानेसीं तें मात्सर्य : निचेसि उपजेचिना : गुणें असाहणेपण तो मत्सर : याचि नावें संन्यास म्ह. पदार्थ सांडी परि हें सवें घेउनि निगे : हें सांडी तै होए : एऱ्हवीं मागौतें घेउनि जीजे तवं अनुसरणचि नाहीं :।I: ॥१७७॥</div>
<br>
<div class="lapika">लापिका :- तरि ऐसेनि संन्यासे वर्तता काइ दोषचि चुकति? ना एणें जे पवित्रता ये ते आणिक काइसेनही न ये : ॥</div>
<div class="vachan">वचन :- मनीचे अभिलाष निवर्तले तरि शुचि अशुचि इये दोनि नाहीं नाएका ॥</div>
<div class="tika">टीका :- ॥माळिका॥ अभिलाष निवर्ते तैं शुचित्व : स्नानें, दानें, तपें नव्हें : तेणें अधिका अशुचि होत असे : कर्मातवं : अभिलाष नाहीं तो सदा शुचि : ॥१७८॥</div>
<br>
<div class="lapika">लापिका :- तरि ऐसेनि पुरुषें काइ करावें पां? ना पवित्रत्वादि अहंता उन्मळोनि शांती प्रतिष्ठावी : ॥</div>
<div class="vachan">वचन :- अहंतेचे मूळ सकंदी उपडावे नाएका : एऱ्हवीं अंकुर निगति : मग शांतीचे रोप लावावे ॥</div>
<div class="tika">टीका :- अहंता म्ह. तादात्म्य : वांचौनि नसुद्धा अध्यास नव्हे : अहंकार उपजे ऐसी बुद्धी : सुख दुःख ग्राहकत्व : तादात्मकता ते अहंता : मग प्रथम उल्लेख हा कंद : रसरुपता हें मूळ : स्वरुपावरि उपलखे तें रोप : असदुत्तरें या शाखा : मग याची विरोधिनि शांती : संबंधींयाचें स्नेह तरि दोष घेउनि तोडावें : तैसें भिक्षुचे अविद्यकही परि तोडू न ये : कां जें मागुतें प्रिती वर्तन असे : :O:०:I।: जीव अवघे अधम : परि मीं अधम ऐसें देखें तो उत्तम :॥: श्रीदत्तात्रेयप्रभु ऐसें न म्हणति, आम्हीं श्रीदत्तात्रेयप्रभु हो : आमुचें गोसावी ऐसें न म्हणति, हें ईश्वर होए :॥: श्रीप्रभु तें निर्गुण ब्रह्म : तैसें आपणेयातें ज्ञात विरक्त म्हणे तो नव्हे : आपुली शोच्यता न्यूनता बोले तोचि होए उत्तम :।I: ॥१७९॥</div>
<br>
<div class="lapika">लापिका :- ऐसें न करी तरि काइ होए पां? ना दोघीं चौघीं महंतत्वें (सुहृदत्वें) मानिलेयां वेळ न लगता अहंतेंते पावें : ॥</div>
<div class="vachan">वचन :- दोनिच्यारि भातवेळितीं जाली तरि पोरा जीवाचे माथेया डोळे जाता वेळुचि न लगे ॥</div>
<div class="tika">टीका :- भात वेळणें तेथ नसुद्धा नमस्कार नव्हें : तें मान्यता महत्व पैकीची : व्यवहारीची तें द्रव्यें आपणयातें मानविजे : मान्यताचि स्वार्थ : तो किमिपही नाहीं :O: माथेया डोळे म्ह. तें अहंकारें न लेखणें : ॥१८०॥</div>
<br>
<div class="lapika">लापिका :- तरि काइ एणें अहंताचि उपजे? ना एणें अभिलाषे अक्षरेंही बाहीर घाली : ॥</div>
<div class="vachan">वचन :- पोरा जीवा सामग्री जाली तरि बाहिरी घालीता वेळुचि न लगे ॥</div>
<div class="tika">टीका :- बा मज तुम्हांवांचौनि कवण असे ; ऐसें जरि म्हणें तरि बोलोंचि आदरी : हा हो का म्हणें (म्हणौनि) तो सावेयाचि वोखटा : सामग्रीं म्ह. गावों, पढों, बोलों जाणणें : हे व्याप्ती : मग एथीचीं अक्षरें दोनिच्यारि जाणिजति ; सायासीं कष्टीं जोडिले ; ते वेळु न लगे या काकुतवं निरर्थक बोले : यथा देशांतरीं द्रव्य जोडिलें तें जूं खेळुनि धाडिलें :O: बाहिरी घाली अभिलाषें : केवि : मान्यता विषयो : ॥१८१॥</div>
<br>
<div class="lapika">लापिका :- तरि ऐसिये मान्यतेसाठी एसणेयां धर्माचे लंघन कां पां करी? ना जीवाचे स्वरुपचि ऐसें जे उपाधी क्षोभे : म्हणौनि धर्मज्ञें ऐसें न करावें : ॥</div>
<div class="vachan">वचन :- जीवु उपाधी क्षोभे ॥</div>
<div class="tika">टीका :- जीव उपाधी क्षोभे म्ह. जेचि सांगितलें जाळांधरीनें तेचि सांगितलें कान्हें : कान्हाचेनि क्षोभला : समानें न क्षोभे हे काइ म्हणावे असे परि अधिकें न क्षोभे : निरुपाधीं उद्धरण महावाक्य निर्वचन सांगितले आणि उपाधीस्थुळें युगधर्म सांगितले : तेणें थोर सुख होए ; तेणें थोरचि क्षोभे : निरुपाधीं विशेषाचा प्रसाद दिधला : फुटा, दुटी, आर्ती, पात्र ऐसा प्रसाद दे : आणि उपाधीस्थुळें बारवेचा रुवाचा प्रसाद दिधला : तयाचा थोर तोष होए ; तेणें थोरचि क्षोभे :॥: निरुपाधीं शुश्रुषा केली आणि उपाधीस्थुळें श्रमनिवृत्ति केली : तयाचा थोरचि तोष होए ; तेणें थोरचि क्षोभे :॥: निरुपाधीं सर्वस्व वेची आणि आंगें वेचलेपणें क्रिया करी तयाचें काहींचि सुख नाहीं : आणि उपाधीस्थुळ अल्प क्रिया करी तेणें थोरचि सुख होए :॥: एक अनुसरला परि निरुपाधी तो भेटकाळीं तूप, तेल, दही, दूध घे : एर उपाधीस्थुळ इंद्रियार्थचि मीठ भाजी घे, परि तयाचें थोरचि सुख होए :॥: म्हणौनि धर्में क्षोभावे : उपाधी न क्षोभावें :॥: तयाचि परी निरुपाधी निरुपाधिचेनि क्षोभे ना : मां निरुपाधिचेनि उपाधी क्षोभैल काइ : तरि आपुलां ठाइं कवणा गुणाचा उपाधी असे ऐसें पहावें मग क्रिया करावी : तैंचि फावे : मी निरुपाधी, हा उपाधी ; माझिये क्रिये हा क्षोभे ना तरि तयाचा उपाधी झाडावा : आपुलेनि गुणें : जैसा कान्हें झाडिला : राज्य सांडविलें : माणिक मोतीं जातां दळविलें : कां पां : ममता तोडविली : मागौती ममता उपनली परि सिद्धी न वचे ऐसें करविलें : जैसें भटांतें गोसावीं भाकेचें पोफळ मागितलें : तैसें जीव क्रिया सांडी परि सांडू न लाहे ऐसा चौखरीजे : उपनला उल्लेख सिद्धी न वचे ऐसी निर्बळता करवीली मुंगियेचेनि वचनें : अवघीं चर्या ऐसीचि विहिली असे : मनोधर्म भंगे परि क्रिया भंगो न लाहे :॥: तैसीचि जवळीक जेणें देयावी तेणें चौखरावा : वागारा ढिला न करावा : जेणें केली जवळीक तेणेंही तैसेंचि करावे :॥: तैसाचि संग : तैसीचि शुश्रुषा : तैसाचि भेटकाळ : तैसेंचि घेणें-देणें : अवघीं क्रिया तैसीचि किजे : आपुली वासना भंगे परि क्रिया न ठके ऐसें आपुलें मन बांधिजे : तैसेंचि पुढिलांचें बांधिजे : जरि पुढील स्वातंत्री न संडी तरि ते क्रियाचि न किजे :॥:०:I।: जीव उपाधी क्षोभे ; तरि पुढिलातें क्षोभवावें ऐसी चाड जाली तरि शास्त्र, वैराग्य, चातुर्य, वस्त्र, कापड, मनुष्यें एतुलेयांभितरी जेतुलें उणें तेतुलें कार्य उणे :।I: बोधवंत आणि आणिकें आइकणेंनि क्षोभे : आणिकें देखणेनि क्षोभे : आणिकें रसें, आणिकें आश्चर्यें क्षोभे : तो बोधवंतचि नव्हे : कां पां : जे या ज्ञानापरते आणिक आश्चर्यचि नाहीं : बहुरत्ना वसुंधरा : तरि या ज्ञानापरतें आणिक रत्न नाहीं : जैसें जयातें कामधेनु कल्पतरु चिंतामणी तो आणिकीं ढोरी न क्षोभे ; आणिकीं वृक्षीं न क्षोभे ; आणिकीं रत्नीं न क्षोभे तैसें बोधवंत तो काइसेनिही न क्षोभे : अबुद्ध तो भलतेनिही क्षोभे :।: निरुपाधी उपाधीमंता न संगावें : कां पां : गोविंदचंदाचेया परी मारील : ऐसाहीं सांगणें पडिलें तरि तयाचा उपाधी सांडवावा कान्हाचेया परी : आणि आपण उपाधीमंता होआवें : तरि दोघांही गुण होए : नाहीं तरि दोघेही मरती : दृष्टादृष्टीं :O: ॥१८२॥</div>
<br>
<p>२१) दोषाभाव गुणवृद्ध्यर्थ मान्यता निरुपण (मान्यता प्रकरण) १८३-१८४ २</p>
<div class="lapika">लापिका :- ऐसें जरि उपाधी न क्षोभावें तरि काइ उपाधीमंत अव्हेरावा? ना तो मानावा : ॥</div>
<div class="vachan">वचन :- उपाधी मानिजे ॥</div>
<div class="tika">टीका :- उपाधी म्ह. एक अंतर सामग्री : एक बाह्य पदार्थ : ते चेतन हिंसा स्थान : यापसि तामसेसीं प्रोष्ट अथवा वर्म बोलिजे तो मनी ताप : वांचौनि शारीरचि उपद्रव उपजे : यथा हरिबा : तेणें पिंडस्था दुखविलिया : उपाधिपासौनि निरुपाधी तो पात्र :O:०:I।: उपाधी मानविला हे आपुलेयाची कणव : ना गोसावीं मानविला म्हणौनिचि : अनिष्ट लागताये :।: जैसें प्रमाद चुकउनि अनिष्ट कपाळीं घातलें : आबुली लेंकरुवें जळतें असति तेयाचें काइ अनिष्ट होत असे : तरि कां मानविला : ना तयाचियाचि कणवा : थोर पात्रीं जळैल : थोर अनिष्ट निफजैल : हे कणव :।I:०:I।: उपाधी आरोपु आला परि गोसावियासि थोर खंती : कां मानवित असे : भजवित असे : ऐश्वर्याचा अंश :I।: स्त्री हीन पुरुषापासौनि : समानगुण असतांही : श्रीरुक्मिणी, श्रीकुंती, श्रीबाइसें, श्रीभक्त न म्हणतिचि : कां पां : व्यवहारीचा उपाधी तो ईश्वराहीं मान्य : तेचि केवी : व्यवस्था न मोडीति म्हणौनि : आणि भक्ताचें नाम सांगितलें नाहीं म्हणौनि श्री नुच्चारीतिचि : श्रीहंस अवतार न म्हणतिचि : उपाधीविन ईश्वरीं श्री शब्द नाहीं : मां जीवा काइ म्हणावें असे : म्हणौनि उपाधी मान्य :।I: ॥१८३॥</div>
<br>
<div class="lapika">लापिका :- तरि काइ उपाधीमंतचि मानावा? ना तो दोषाभेणें : निमित्त परत्रबुद्धी मानावा(वें) : ॥</div>
<div class="vachan">वचन :- निमित्त मानिजे ॥</div>
<div class="tika">टीका :- निमित्त बोधें उत्तम : पाठें मध्यम : अर्थें कनियेस : अवघेयांही मान्यतेपासौनि उपयोगा गेलें तें थोर मानावें :O: मानणें त्रिविध :॥: अंतरीं उपयोग : पदार्थ संपादणें : क्रिया करणें : मान्यता करणें : देखिलेयां उठिजे : मग निमित्ताचें भेद :॥: जयापासौनि वेध मार्गाचा तें प्रथम निमित्त : बोध निमित्त : स्थान निमित्त : प्रसाद निमित्त : पाठ निमित्त : अर्थ निमित्त : व्युत्पन्नते निमित्त : लीळास्मरणीं निमित्त : अनिष्ट घडोंचि नेदी ; घडलें परिहरी तें निमित्त :।: इष्ट घडवी तें निमित्त : अविधी घडों नेदी ; घडला परिहरी तें निमित्त :।: विधी स्फुरवी तें निमित्त :।: अनधिकार येवों नेदी ; आला फेडी तें निमित्त :।: अधिकार (अधिकारा) आणी तें निमित्त :।: अयोग्यता निफजों नेदी ; निफजली नाशी तें निमित्त :।: योग्यता घडवी तें निमित्त :।: अदक्षता निफजों नेदी ; निफजली फेडी तें निमित्त :।: दक्षता करी तें निमित्त :।: दुःखनिवृत्ति करी तें निमित्त :।: सुखप्राप्ती करी तें निमित्त :।: त्याग निमित्त : संग निमित्त :।: निर्वेद, अनुताप, अनुशोच, आर्ती निमित्त : नित्यनरक मुख्य सकळ नरक नासावेया (चुकवावेया) निमित्त :।: देहविद्या मुख्य सकळ विद्या निमित्त :।: सकळ फळा निमित्त :।: पुनःसंबंधा, अपरोक्षा निमित्त : प्रेमासि निमित्त : एतुलें उपकार जयापासौनि वेध जाला तयाचेनि प्रसादें : जैसा मुळाधिकार कारण शाब्दासि ; शाब्द कारण अपरोक्षासि ; अपरोक्ष कारण सामान्यासि ; सामान्य कारण विशेषासि ; विशेष कारण प्राप्तीसी ; तैसें उत्तरोत्तर निमित्तपरंपरा असे : जैसें श्रीदत्तात्रेयप्रभु आदिकारण : तैसें अवघेया गोमटेया वेधनिमित्त कारण : एतुलें उपकार एकाचिपासौनि होति ऐसें आति : अथवा एक एकापासौनि एक एक आति ऐसें ाति : तरि जयापासौनि जो उपयोग तो विसरावा नाहीं : तो अखंड आठवावा : तयासि आपणेयावरि विपरीतबुद्धी येवों नेदावी : आपणेयासि तयावरि येवों नेदावी : अनुकुळबुद्धी एकमेकावरील न वचे ऐसें वर्तावें : निमित्ताचें निमित्त ते मानावे :।I: निमित्त मानिजे : अप्राप्ती नैमित्यकें दुःखें कर्माचिया रासी नासति : देमती तुम्हां निमित्त लागतें : यें निमित्तविधीचीं साधकें :I।: निमित्ताचें देह गेलेयां झाडाबुडील अनुसरला अव्हेरिला : रक्षण सरलें म्हणौनि : रक्षण कुंपकांटी : वैराग्य काइ करावें म्हणितलें ज्ञानेविन : ज्ञान असता काढीचिना : एणें न्यायें देह जाए वेगांचि तरि स्वीकरिजैल : करणिये न करी तैं उपेक्षावा कीं : देह नुरउनि करणिये अज्ञानें ठाकावें हें आतिचिना म्हणौनि स्वीकरीति :I।: निमित्त कां म्हणिजे (म्हणितलें) : तयाचेयाकडौनि कांहींचि नाहीं : ईश्वरेंचि केलें : तेणें विकार (विकारे/विकारासि) केला निरोपेंविन : :।I: ॥१८४॥</div>
<br>
<p>२२) भजन वंदन चेतनप्रशंसापूर्वक संबंधियांची भेटी निरुपण (जडचेतन संबंध प्रशंसा) १८५-१८७ ३</p>
<div class="lapika">लापिका :- हो कां : जरि निमित्त मानावें तरि एर काइ पां? ना हा विशेष : वांचौनि जेतुलाही ईश्वर संबंधिक चेतन जड तेतुला यथोचित मान्यतापूर्वक भज्य वंद्य होए : ॥</div>
<div class="vachan">वचन :- परमेश्वरु भज्य : संबंधु वंद्य ॥</div>
<div class="tika">टीका :- परमेश्वर हें उचित नाम : कां तयाचा तोचि : सन्निधानीं तरि वचनरुप : वांचौनि नसुधि मूर्ती नव्हे : मग तेणें सांगितला आणिक तो : भजन तें आंगें जीवें : सेवा काही सांगणें नाहीं तेथ उचित सेवा करावी : ते न स्वीकरीति तरि सांडावी : सांगतेयाचां ठाइं तैसें उचित करुं न ये : तेथ पुसौनिचि करावें :O:०:I।: संबंध तो प्रसाद : एर नव्हे : जीवा संबंध झाला (तो) फळां नेला : प्रपंच असे तवं देवता असे : अपरोक्षज्ञानियें देखति : पदार्थाची व्यक्ती न भंगे तवं प्रसाद : वस्त्र जळिनलें व्यक्ती सरली : पदार्थ असौनि व्यक्ती असे, विवर्णता ये : ऐसां प्रसादत्व :।I:०:O: वंद्य म्ह. जयचिये (जयाचिये) ठाउनि दंडवतपर्यंत : वरुता तो भावो :O: मनें, वाचा, हातें साष्टांग तें उत्तम : ॥१८५॥</div>
<br>
<div class="lapika">लापिका :- तरि प्राप्तकाळी भज्य वंद्य होए एतुलेंचि? जे विद्यंतरे समीप गेलेयाही होए : चेतन विशेषें डावललेया दोष होए : ॥</div>
<div class="vachan">वचन :- एथीचेया संबंधा गेले तेतुले ओटे गोटे आदिकरौनि तुम्हां नमस्करणिये कीं गा : मा एसनी देमती कैसेनि डावलीली ॥</div>
<div class="tika">टीका :- संबंध म्ह. संयोगलक्षण : ओटें म्हणिजेति उपयोगा गेले जेतुलें : अवस्थान : स्थानें : शयन : आसन : मग पांचांहीं इंद्रियांची सेवा :।: गोटें म्हणिजेति चालतां श्रीचरणें श्रीकरें स्पर्शमात्र : तेथही एकी परीची सेवा :O:०:I।: संबंधे पवित्रता आली म्हणौनि वंद्य : भक्तीचेनि अंशे : आणि माया कृपा उभयशक्तीचा निक्षेप : प्रसन्नता तो प्रसाद विशेष : स्थानीं माया प्रधान, अंग कृपा : :॥: देमती कैसी डावलीली म्ह. थोरी सांगितली : जडापसि चेतन थोर : ज्ञान हा ईश्वरीचा अंश तो जेथ तें सावया थोर :I।: भट पांचाळेश्वर डावलणें तो दोष नाहीं : परि स्फूर्ती नाहीं हा दोष :I।: स्थान देखतखेवों दंडवत् घाली तरि मान्यता होए : भावो होए : दुरौनी मानिलेयां गहनता होए : जवळी गेलेयां अनुराग उपजे :।: स्थाना दुरौनि दंडवत् घालिजे ; भावो आणि मान्यता नसतां अनुरागचि उपजे :।I:०:I।: भिक्षू मात्रा भेटावें : स्थान मात्र पाहावें : एऱ्हवीं योग्यता उणी तिये तिये वारीची :I।: अवज्ञा एकदेशीं मनुष्याचाचि ठाइं : अव्हेरण हें व्याप्ती जडाचांही ठाइं : हें धर्मियें : मग याचां ठाइं जो असे धर्म तयाचें अव्हेरण :।: आतां नसुद्धेया धर्माचेंचि अव्हेरण : अर्थ आइकिला अथवा स्थान भेटलें तै तेथचिया गोष्टी किजति : तै तुष्टी पुष्टी होए : आणि अव्हेरण चुके हें नांतर्येक :I।: डोळे अधिकार अनधिकार पांताति : श्रीचरण न पांत देताति : श्रीचरणाचे दिधलें रोकडें : श्रीनेत्राचें दिधलें अंतराय होत असे :I।: निरुपण होत असे आणि कार्या उचितां गेला तरि अव्हेरणाचा दोष न घडे : गोमटे न घडे : आपुलेया कार्या गेला तें अनुचित : ॥१८६॥</div>
<br>
<div class="lapika">लापिका :- तरि काइ विद्यंतरे समीप गेलेया डावलू न ये एतुलेचि? ना आपुलें सकळही निरोध परते ठेउनि ईश्वरसंबंधींयाचिये भेटीं जावे : मग तयाचेया प्रिती मनोधर्मा पात्र होआवें : ॥</div>
<div class="vachan">वचन :- आपुले सकळही निरोध परिहरौनि एथीचेया संबंधियाचेया संबंधा जाइजे : मग तो म्हणे तें किजे ॥</div>
<div class="tika">टीका :- वासनिक हें पारंपर्ये येत असे : मां काइ श्रीमुखींचें होए कीं नव्हे तें नेणिजे : अनिष्टसेवां पोळे तो वासनिक : एर ज्ञानिया : एक बोधवंत : एक भक्त : जैसा आऊसाचा, हरि : जैसा म्हाळभट : तयाचिये भेटीं जरि लाभ तरि घेयावी : विकारवशें सेविलेयां जें उपसाहाति तयापसि नावेक अधिक तयाचें ग्राह्य : एकाचेनि घेतलेयां योग्यता : एकाचेनि अनिष्ट चुकलें : एकाचेनि अनिष्ट जालें परि उपसाहाति : एकाचेनि अनिष्टचि : हे च्यारि भेद : हे माळिका :O:०:I।: वासनिक, ज्ञानिया, बोधवंत, भक्त : हा एक पक्ष : दुसरा : घेतलेयां सुख, न घेतलेयां दुःख तयाचेनि योग्यता : न घेतलेयां दुःख तयाचेनि अनिष्ट चुकलें : घेतलेयां सुख तयाचेनि उपसाहाति : दोन्हीं नाहीं तयाचेनि अनिष्टचि :।I:०:I।: भटांचिया भेटीं पद्मनाभिदेवाचें तेसणें अनिष्ट चुकलें : तें भटांसि गोमटें जालें : म्हणौनि नामधारकाचिये भेटीं अनुसरलेयासि गोमटें होए : परि देखिजेना : तैल्यकार अनिष्टा बाहीरि पडिला (काढिला) तयासि थोर गोमटें जालें : तयाचे अनुसरण भंगे ऐसें अनिष्ट घडेचिना : यद्यपि घडलें तरि परिहरे ऐसा विधी घडे : ना प्रमाद घडला तरि देहविद्या (होए) : नव्हे तरि नित्यनरक चुकति : सकळ विद्येचें अधिकार निफजति : चैतन्यविद्या आदिकरौनि सकळ फळें, लीळादानें, ग्रहणादानें, संबंधदानें देति : मातृत्व पितृत्व स्वीकरीति : दर्शन बोलाउं बोलाउं गिवसूं गिवसूं देति : सन्निधान देति : भजन स्वीकरीति : सेवा स्वीकरीति : निरुपण आइकों देति : मार्गवेध देति : तेणें चौकडी चुकें : कृतयुगीं जन्म होए :।: कर्मवशें मनुष्यदेह पातला तया अनिष्ट घडावें ऐसी क्रिया निफनलीचि चुकवीति : जैसें पद्मनाभिदेवाचें चुकविलें भटांचिया भेटीं :।: नरक उपस्थित जाले असति तें दर्शनें, सन्निधानें, भजनें, सेवादास्यें, निरुपणें नाशीति : एणेंचि अपूर्व निफजो नेदीति : मनुष्यदेहीचें प्रेतदेह आरोगणा स्वीकरौनि चुकवीति : जैसें तिकोपाध्यांचे चुकविलें श्रीप्रभु : अवतार दवडौनि स्वीकरीति तेणें अनंता जन्माचें उतटितां प्राणापदीचें दुःख होए तें चुकवीति : आणि गोमटें देति : मासोपवासनीचिया परीचारिका भटां नाथोबासांची उसिटीं वानें खादलीं तेणें महंत श्रेये जालें : ऐसें गोमटेंयांचे टेळें घडवीति : आणि वोखटें चुकवीति : ऐसें यें सृष्टी करीति : (आणि) पुढिली सृष्टी अधिकार घडवुनि ज्ञान देति : थोर साह्य करीति : प्रमाद चुकवीति : तें सृष्टी कपाळीं न पडे ऐसें करीति : म्हणौनि प्राणियातें अपर धर्मापासौनि काढिजे, परधर्मीं लाविजे : जेतुली गोमटीं क्रिया जीव करी तेतुलें थोरचि गोमटें होए : जेतुली वोखटी क्रिया करी तेतुलें थोरचि वोखटें होए :।I:०:I।: वासनिकें म्हणितलेया आपुली अपेक्षा निराकरावी : ऐसें शब्दें (शब्द) बोलावें : वांचौनि तयाचेया शब्दाचें निराकरण होए ऐसें न बोलावें : ॥१८७॥</div>
<br>
<p>२३) प्रियभाषणपूर्वक अनृत्यनिषेध निरुपण (प्रियवक्तृत्व, सत्यार्जव, अनृत्यनिषेध) १८८-१९० ३</p>
<div class="lapika">लापिका :- हो कां : ऐसी आपुलेनिसी प्रिती अनुष्ठावी तरि इतरेसि काइ पां? ना जे तेथ प्रियभाषण होआवे : ॥</div>
<div class="vachan">वचन :- महात्मेनि प्रियवक्तेया होआवे ॥</div>
<div class="tika">टीका :- प्रिती आपुलेयासि : प्रियभाषण आणिकेंसि : वाट पुसणें : कव्हणीकडौनि येणें : नदी उतार पुसणें : देवा नैवद्य : पूजा बांधणें : उपयोगा न वचावें आणि प्रिय बोलावें : कां आपुलेयाचेनि निमित्तें पुढील न जळावा : जयाचि परी आपण वोखटें नेदणें तयाचि परी आपुलेयाचेनि निमित्तें वोखटें न घडावें :।I:०:I।: प्रिये कां बोलावें : ना औदास्य पडैल : अवज्ञा होईल : तयाचा गुण न ये : दोष येईल : ईश्वरीचा दोष येईल : जें साधन ईश्वरपर्यंत तेथची गोडी काढैल : अवज्ञा : तोंड मुरडणें : म्हणितले न करणें : उचित त्याग, उचित भीक्षा, उचित क्रिया करितां सुख होआवें तें नव्हे : तो ईश्वरचि न मनिला होत असे : वरि दोष घे : काइसा त्याग : काइसें वैराग्य : काइसी चर्या : मग ईश्वरीचा दोष ये : लखुबाइसें म्हणति, गोसावियाचें जाणितलें नव्हे : ऐसें दोष येवों लागति : म्हणौनि एणें भलतेनसीं प्रिये बोलावें : आपुलेनसीं अथवा उदासेंसीं : पुढिला माने आणि वासने अनुरुप सुख पडे ऐसें बोलिजें तें प्रिये : यथा पंचगंगा : गौरवुनि आवडे तें प्रिये : ॥१८८॥</div>
<br>
<div class="lapika">लापिका :- तरि काइ हेचि होआवें? ना पदार्थ मागणे पडिला तरि सत्यार्जवही होआवें : ॥</div>
<div class="vachan">वचन :- महात्मेनि सत्यार्जवा होआवे ॥</div>
<div class="tika">टीका :- शब्दें, क्रिया यथार्थें वर्तिजे तें सत्य : पदार्थ आपजवणें पडिला तरि लागे तो मागावा : आपणेयालागी अथवा बहुतालागी सत्यचि मागावा : तैं ईश्वरसाह्य : इतरेसीं सत्य मां एथ काइ म्हणावे असे : सत्य तें निरभिलाषियें यथार्थियेंसीचि बोलावें : एरासि लटिकें बोलिजे तैचि गुण : अशक्त, अप्रयत्निया, वासनेचा, तामस तेणेंसि लटिकें बोलिलेया दोष नाहीं : लटिकें परि सत्यासारिखें बोलावें : उपलखें ऐसें ना : एऱ्हवीं अन्यथात्व येईल :॥: आर्जव म्ह. अंतरीं भावो : आंगें अनुकरण : शब्दें गौरव :O: आर्जव यथा गुरुवाते (गुजरातें) गोसावीं आर्जिलें : शब्दें आणि कार्यें :O: एणें दृष्टादृष्टीं दोष चुके : ॥हे माळिका॥ : ॥१८९॥</div>
<br>
<div class="lapika">लापिका :- हो कां : जरि इतरेसि ऐसें वर्तावे तरि परमेश्वरपरायणेसि कैसें पां? जे तेथ कौतुकेंही असत्य न बोलावें : ॥</div>
<div class="vachan">वचन :- बटिका : एथ हांसतांही लटिके न बोलिजे हो ॥</div>
<div class="tika">टीका :- एकां प्रयोजनालागी लटिकें बोलिजे तरि तिये काळीं साच मानें (मानीति) : परि तयाचा प्रसव, उत्तर काळीं दोनिच्यारि लटिकीं कपाळीं पडति : एक बोलावें : जैसें एकादशी स्नानादिक :O: लटिकें बोलिलेयां दृष्टादृष्टीं दोष : भक्ताचा ब्राह्मण : धांदुलमोक्ष कापुस : चारनेरीं मार्तंडा शिक्षापण : खडकुलिये प्रमाण : यथा पडदणी प्रकाश : डोंबेग्रामीं मंडकादि गोपन : निधिवासां लाडू : उर्णपटानयनी : काळबोटे : चुनेपिटनीं अनृत्य निषेध : मढपिंपळगावीं : अनोत्याग प्रशंसा : प्रतारक बासियेचा दृष्टांत : ईशाळुवाचा दृष्टांत : ।१४। बाइ : एथ लटिकें बोलिलेयां जें वोखटें :॥: एथ म्ह. ईश्वरीं : मग यथार्थिया भिक्षु, वासनिक : हांसतां म्ह. राभस्येंही ना : एणें ईश्वरा खंति : जयाप्रति बोलिजे तया खंति : ॥१९०॥</div>
<br>
<p>२४) अनुसरणदाद्य प्राप्तभोग्यप्रतिष्ठापूर्वक औषधानुज्ञा निरुपण (महारोग अबाधित्व-भोक्तृत्व, औषधाज्ञा) १९१-१९३ ३</p>
<div class="lapika">लापिका :- तरि अनुसरलेया पुरुषासि ऐसें वर्तता काइ होए पां? ना प्रस्तुति महारोगही न बधीति : ॥</div>
<div class="vachan">वचन :- तुमते (तुम्हां) महारोग न बधीति ॥</div>
<div class="tika">टीका :- तुम्हां म्ह. अनुसरलेया :।: महारोग म्हणिजेति एकां दुःख तरि बहुत नाहीं परि चिरकाळ : यथा क्षयो ; कुष्ट ; पांडू ; जळोधर : एकां काळ तोकडा परि दुःख बहुत : जैसा दाढसांखळ ; धनुर्वायु : अनुसरलेयाचें दुःख वारिलें तो जवं जीये तवं : ईश्वरे हा दावो दिधला : ॥१९१॥</div>
<br>
<div class="lapika">लापिका :- ऐसाही कव्हणें एके प्रकारें दुःख पातलेया काइ करावें पां? जे उपाय न करिता कार्य संवरुनि भोगावें : ॥</div>
<div class="vachan">वचन :- तुम्हीं महात्मे कीं गा : तुम्हीं सकळही भोगे निमानावें कीं ॥</div>
<div class="tika">टीका :- महात्मा म्ह. आयाबापो न करी : दुःख साहाणें, निमानणें याचि नावें महात्मा : अपराधें तरि लेप नाशे ना : ना असिलेया काइ करीत असे : सकळ म्ह. शारीर मानसिक : :O:०:I।: महात्मा म्ह. थोर : सकळ म्ह. रजवासना, मानसिक सुख दुःख : भोगे म्ह. पातले तें साहावें : काकुलती आयाबापो न करावें : निमानावें म्ह. उपावो न करितां सरों देयावें : साहावें तरि तेतुलें (तेतुके) भोगू सरे : अनुसरेना तरि साहातां अदृष्टासि कणव उपजे : उणें होए : अथवा तेणेंचि निमित्तें गेलें तरि साहिलें म्हणौनि कणव उरे : योग्यता होए : तेणें आणिकी क्रिये दक्ष होए : माझेनि अपराधें आलें ; मां दोष कवणाचा घेवों ; ऐसें म्हणौनि साहे ना ; उपाय करी तरि अधिकचि होए : विचंबे : आलें तो अपराध : उपाये करी तो दुसरा :।I:०:O: साह्याची वाट न पाहे तो उत्तम : भितरि माने तो मध्यम : पाहे तो कनियस : ॥१९२॥</div>
<br>
<div class="lapika">लापिका :- ऐसाही कव्हणीं एक उपाय औषध करी तरि काइ करावें पां? जे व्यभिचार्येवांचौनि अंगीकरावें : परि आपण न टेकावें : ॥</div>
<div class="vachan">वचन :- कव्हणी एकु हिरडा बेहाडा दे तरि ना न म्हणिजे ॥</div>
<div class="tika">टीका :- कव्हणी एक म्ह. लोकें पुसिलेयां सांगावें : एऱ्हवीं आणिक आणील :॥: हिरडा म्ह. सानें : भिक्षान्न खावों ये ऐसें : न साहावें, काकुलति येईल तरि अनुज्ञा दिधली : कोण जाणें अदृष्टें धाडिले कीं अनुकुळा धाडिलें : घे रोग उणा होए : अदृष्टाचें म्हणितलें केलेयां योग्यता होए : कव्हणी दे तरि ना न म्हणिजे :।I:०:O: आपण उद्यम विशेष न करावा : कां जें कव्हणें औषधें कवण रोग जाईल तें नेणिजे : ना अव्यभिचार्ये, सवेचें, अन्नवत् ते घेयावें : दैवदत्त परि तीव्र ना : रस औषध ना : अथवा काचरा, लसण, जेपाळ एवमादिक : तेहीं परि अव्यभिचार्ये उचित नव्हे : यथा परशरामबा लासों नेदीतिचि :O: अपराधें अशक्ती आपजविली ते शुश्रुषा अथवा श्रमनिवृत्ति करवी तया थोर दोष : करी तया गुण : परि आपुला आणि पडिला हें होआवें : धातुगता रोगा औषध प्रमाण :।: ॥कवीश्वर पक्ष॥ औषध नेघतां गुण आति : घेतलेयां दोष नाहीं :O: ॥१९३॥</div>
<br>
<p>२५) शुश्रुषा विधी निरुपण (शुश्रुषा विधी) १९४-१९५ २</p>
<div class="lapika">लापिका :- हो कां : ऐसें जरि आपणेयाकारणें काहींचि न करावें तरि एकाधा आपुला शारीरें मानसिकें अडलेया तरि काइ करावें पां? जें प्रितीपूर्वक सकळ परिचर्या करावी : ॥</div>
<div class="vachan">वचन :- आपुलेया पडिलेयाची शुश्रुषा किजे ॥</div>
<div class="tika">टीका :- आपुला म्ह. गोत्रियु : पडिला म्ह. शारीरें मानसिकें अडला : उत्तम, मध्यम, कनियेस : सुश्रृषा म्ह. परिचर्या : किजे म्ह. प्रिती मनोधर्में : विहित म्हणौनि : कां दास्य कीं : मीं करीन, माझेनि होईल ऐसा अहंभावो ना : यथा चाटसी :O: व्याप्य दोषीं शुश्रुषा न लभे : कां जें पडिलेयाचा विशेष : एर तें दिसाचें बोलणें :O: सुश्रुषे श्रमनिवृत्ति पवाड नाहीं ; दुःख करावें : थोर गोमटें :O: हिंसा करणें पडिली तरि कुशळता होआवी : च्यारि लहानें पानें तोडावीं तें एक थोर पान तोडावें : हें उहापोह होआवी : दुसरें : अनधिकार्याकरवीं तोडवावें : लेंकरुं अथवा वेडेंपिसें : कां पां : लेप न लगे : तिये वारीचें वोखटें उणें होए : अथवा कर्मभूमीबाहीरि हिंसा करविजे : यथा कोकण : ॥१९४॥</div>
<br>
<div class="lapika">लापिका :- तरि कैसी करावी पां? ना जवं निर्हिंसक औषध, पथ्य मिळे तवं एर न करावें : ॥</div>
<div class="vachan">वचन :- पचन पाचन न किजे ॥</div>
<div class="tika">टीका :- पचन म्ह. आपण किजे : पाचन म्ह. आणिकाकरवीं करविजें : यथा यजन याजन : भिक्षेचें मिळे तवं आपण न किजे : अथवा पुढील करितें (करीत) असे तरि न किजे : अडणीं तरि किजे : दोष नाहीं : गुणचि होए :O: आणिकाचेया हेतू पचन केलें तें आइतें अन्न ईश्वरें स्वीकरिलें परि हिंसा जाली : आणि पऱ्हिवेयाचि नाहीं : न स्वीकरताही : हेतू केला म्हणौनि : दुःखदानी नव्हति : आणि सुखालागी चहुदानी कृपा मोकलुनि घातली : तावनी (तवनी) केली : हे अतिव्याप्ती : संतें आर्जित : :O: भिक्षा मागविली एणेंकरौनि पचन वारिलें : लागें तें मागावें एणेंकरौनि उमप वारिलें :I: भिक्षा मागविली तरि पचन कां करावें : ना न करावें ऐसाचि विधी ; परि किजताये ते प्रिती : आपणेयालागी करवित असे तें न (तेंणे) करावें : तरि किती दी सुआवें : ना जवं घे तवं सुआवें : नेघे हा तयाचा कड : घे तवं सुदलेया गोमटेंचि होईल : ना विधी सांडिलेनिसीं कैसा विधी करावा : ना टिळा जानिवें हा काइ विधी : परि ऐसेंनिसींचि विधान किजत असिजे :॥: ॥१९५॥</div>
<br>
<p>२६) संग सांगात विधीपूर्वक मौन्य निरुपण (ज्ञातविरक्तसंगपूर्वक मौन्य) १९६-१९९ ४</p>
<div class="lapika">लापिका :- हो कां : शुश्रुषा ऐसी करावी तरि संग कैसा पां? ना संपूर्णा ज्ञाता विरक्ताचा : ना असंभवी तरि आपणेयापसि : ॥</div>
<div class="vachan">वचन :- आपणेयापसि ज्ञाताविरक्ताचा संगु किजे ॥</div>
<div class="tika">टीका :- आपणेयापसि विरक्ताचा संग किजे : विरक्त म्हणितलेया ज्ञात : अर्थ सिद्ध होए : आपणेयापसि म्ह. एका गुणाकारणें एकाचा संग किजे, मग दुसरेया गुणाकारणें दुसरेयाचा किजे ; एळापुरीं जैसें बाइसीं उपाध्यातें हाटा धाडिलें, तीं वेळी तीन म्हणियें करविली ; तैसें एका गुणालागी अवघेयांचा संग करावा ऐसें नव्हे :॥: संपूर्ण ज्ञात आणि संपूर्ण विरक्त तयाचा सांगात करविला : आपणेयापसि एक एकें गुणें आगळा तयाचेनि संगे असतां आपुले दोष दृढ होति, जरठ होति : आणि जयाचेनि सांगातें असिजे तेतुलेयाचीही निल्लळता उपजे : आणि विपरीतबुद्धी ये : प्रिती धर्म काढे : आणि गुण येता बहुत्तर काळ लागे :।: आणि संपूर्णाचेनि सांगातें असतां एक गुण येतां जेतुला काळ लागे तेतुलेनीचि काळें बहुत गुण येति : आणि दोष झडति : अधिक प्रितीधर्म वाढे : जैसें भटाचें देउळ पाहाणें : अवघा जनीं बहुतरें काळें एकचि म्हणिये केलें परि संपूर्ण नव्हेचि ; तें भटीं तोकडेनि काळें बहुत म्हणिये केलें : आणि आपुलिया स्फूर्ती आणि गोसावियांचेया व्युत्पत्ती आणिकहीं स्फुरलें : तेंहीं म्हणिये न संगता :।: तैसें संपूर्णा ज्ञाता विरक्ताचा सांगात जैसा पाणीचोरियाचा दृष्टांत : वरील द्वार धरिलेया अवघीं द्वारें धरिली होति : तैसें संपूर्ण ज्ञाता विरक्ताचेनि सांगातें असतां अवघे सांगात केले होति : अल्पें काळें अवघें गुण येति :॥: निरवधी ज्ञाता विरक्ताचा सांगात तो जैसा चालतेया बोलतेया देवाचें सन्निधान दुर्लभ : जैसें म्हाइंभटीं श्रीप्रभु गोसावियांचे सन्निधान केलें परि आमचां गोसावीं चरितार्थ करू म्हणितलें :।: एका गुणाकारणें एकाचा सांगात किजे ; आपणेयापसि विरक्ताचा ; परि सांगात चरितार्थता तैं होए जैं निरुपका विरक्ताचा सांगात किजे :।: सोळा वरुषें भांडारेकारा सन्निधान परि अपरोक्षासि योग्य नव्हतिचि : हे काइ म्हणावे असे परि सहस्त्र वरुषांत एकदोनिसें उणीं एतुलें असतांही अर्जुनदेव अपरोक्षासि योग्य नव्हतिचि : अनेकें व्यसनें म्हणौनि : तरि जिये अवतारीं अनेकें व्यसनें तया अवताराचेनि अपरोक्षासि योग्य नव्हतिचि : तरि जया ज्ञाता विरक्ता अनेकें व्यसनें तयाचेनि सांगातें, भेटि धर्म सिद्धी नव्हे : हे काइ म्हणावें असे परि तयाचिया भेटीं न मैळिजे हाचि लाभ : तरि न मैळिजे हें काइसेयातवं : ना निर्वेद, अनुताप, अनुशोच, आर्ती असे तरि न मैळिजे : नाहीं तरि मैळिजे : उद्धरावेयाचेंचि व्यसन आमचेया गोसावियांसि परि भांडारेकार अपरोक्षासि योग्य नव्हतिचि : तैं गोसावी उदास : तान्हलेयां पाणी पेवों न मगति : चालता बोलता देवो परि भांडारेकारां अवरदृश्या, परदृश्या, मुका, पिसा, वेडा जाला : वैराग्याची प्रवृत्ती म्हणौनि : आणि भट आउठां वरुषां अपरोक्षासि योग्य जाले : तैं परमेश्वर चालता बोलता आणि उद्धरावेयाचें व्यसन प्रकटिलें : तैसें संपूर्णा ज्ञाता विरक्ताचेनि सांगातें असतां तोकडेनिचि काळें योग्यता दक्षता होए : अनिष्ट सांडावेया आणि इष्ट धरावेया : जैसा अपरोक्षज्ञानिया सन्निधानीं अल्पेंकाळें तोकडेनि बहुत क्षाळीं ; तैसें संपूर्णा ज्ञाता विरक्ताचेनि सांगातें असतां तोकडेनिचि काळें अवघेंचि दोष जाति आणि अवघेचि गुण येति :।: तरि आपणेयापसि कां : असंभवीं : जवं संपूर्ण ज्ञात आणि संपूर्ण विरक्त भेटे तवं : आणि आपणेयापसि म्ह. हिनाचेनि सांगातें नसावें हे काइ म्हणावे असे परि समानाचेनि नसावें : कां पां : उपनली वासना अनुचित तें सिद्धी जाए : परि प्रतिबंधे ना : वासना दाटे ना : मग प्रकृती काइ दाटैल : म्हणौनि हिनाचा सांगात करुं न ये : मैळिजैल : देवों ये : हिन म्हणौनि : करीत असे आणि चाड असे म्हणौनि :॥:०:I।: अवस्थेअनुरुप धर्म अनुष्टी ; काहीचि ठाकों नेदी ; पाय न पसरी ; भिक्षु हो अथवा वासनिक हो ; ऐसेयाचा संग जवळीक करावी : पाय पसरिले (पसरी) तयाचा संग जवळीक न किजे : एकही वचन अनुष्ठीना अथवा अनुष्ठेचिना (अनुष्ठवेचिना) : निर्वेद, अनुताप, अनुशोच, आर्ती नाहीं तो भिक्षु नव्हे : तो वासनिक नव्हे : तो बोधवंत नव्हे : तो डावलू न ये एतुलेंचि : विधानां, जवळीके, संगा योग्य नव्हेति : ॥१९६॥</div>
<br>
<div class="lapika">लापिका :- हो कां आपण जरि ऐसें करावें तरि एखादा ईश्वरीचा अडला तेथ काइ करावें पां? जे धर्मानुरुप यथोचित धर देयावी : ॥</div>
<div class="vachan">वचन :- धर्मा धरु दिजे ॥</div>
<div class="tika">टीका :- परोवर्तियें तें साहायें : अप(पु)रोवर्तनी ते धर : जो जेतुलेनिविन ठेला तया तेतुला आधार :।: शास्त्र : चर्या : प्रसाद :O:I: धर देयावी धर्मासि कीं : धर्म नाहीं तरि त्यजावा : कवणी (कवणे) गुणीं त्यजावा : कव्हणी गुणी स्वीकरावा : ना आणिकाची झाडीपुसी करीत असे तरि ज्ञान करावें : एक दोन तीन वेळ म्हणितलें न करी तरि त्यजावा : दादेयांची, धर्मरुपा बाइयांची झाडीपुसी करी : ममता सांडौनि तरि प्रितीरुप दिसे : रजपण, अन्यवार्ता : केतुलें एक उपसहाणेयांत : ईश्वर उपसाहाति तेतुलें आपण उपसाहावें : स्त्रियांची झाडीपुसी करी तरि त्यजावा : तमें गेला असे, तापौनि सांडी : रजें गेला, भलतेसणें आंगवी : गोडी असे म्हणौनि : तमें तोहीं जळे : सांडीं :।I:०:॥: संग देयावा : तो गडबडीत असे तरि आपणेया उपेक्षूं न ये : जेतुलेनि ईश्वर उपेक्षीति तेतुलेनि आपण उपेक्षावा : दोष सरज (देहसरज) बाइयांची झाडीपुसि करीत असे तो दोष फेडावा :॥:०:I।: निमित्त विद्यमान श्रेष्ठ असतां सानेयाची जवळीक कां करी : सोहोपेपणें ; सवेंतवं ; सलगी ; झाडीपुसिलागी ; स्वेच्छा (उवेया) असावेया : एतुले दोष तरि अनिष्ट असे : शास्त्राचें अव्हेरण होए : ना तेथ हिंसा करणें पडे कां विखो (विषयो) सेवणें घडे तरि तेथ नसिजे :।I:०:॥: बारा वरुषें परीक्षा सात्विकाची पाहावी : रजस्तमें न बधीतीचि तरि अवघेयां शास्त्राचा झाडा दिजे : एऱ्हवीं जेतुलेनि ईश्वर होए तेतुलेंचि बोलिजे :।: नउ वरुषें राजसाची परीक्षा पाहावी : परीक्षे उतरला तया अवघेंचि बोलावें : एऱ्हवीं धर्मरुप तें बोलावें :॥: सा वरुषें तामसाची परीक्षा पाहावी : अनुसरण न भंगे तरि सकळहीं बोलावें : ना तरि निस्तरे तेतुलेंचि बोलावें :।: बारा वरुषें परीक्षा पाहे तो उत्तम : नउ वरुषें परीक्षा पाहे तो मध्यम : सा वरुषें पाहे तो कनियस : तीनि वरुषें पाहे तो दर्या चौथा पक्ष :।: तीन वरुषें परीक्षा न पाहात सांगणें तो अधम :।: तेणें मोदळेयाचा दृष्टांत साच केला : ईश्वरीचें भांडार फोडिलें :।: भेटिकाळीं बारा पाणिवळी परीक्षे उतरला, रजस्तमें न दिसति ; तया दी विभाग करावा :।: बारा घडिया परीक्षे उतरला तरि दुसरा दी विभाग करावा :।: बारा पाहार परीक्षे उतरला तरि पांच दी भेटि घेयावी : मग विभाग करावा : आग्रहो करुनि राहावी तरि मागुती बारा पाहार परीक्षा पाहावी : रजस्तमें न बधीति तरि आणिक पांच दी भेटि घेयावी : मग विभाग करावा : आग्रहो करी(ते) तरि राहावें : पुढति परीक्षे उतरला तरि आणिक पांच दी भेटि घेयावी :॥: तैसेंचि बारा दिस परीक्षे उतरला ; रजस्तमें न बधीति तरि दीढ मास सांगात द्यावा : मग विभाग करितां काकुलती करी(ते) तरि पुढति बारा दिस परीक्षा पाहोनि आणिक दीढ मास देयावा : तयाचि परी आणिक दीढ मास परीक्षा पाहोनि उत्तम, मध्यम, कनियस, दर्या ऐसा सा मास सांगात द्यावा : बारा वरुषां, बारा दिसां (ज्ञानासि) अधिकार्या : बारा वरुषां प्रेम संचारासि अधिकार्या : बारा वरुषां पुनःसंबंधासि अधिकार्या :।: बारा वरुषें परीक्षे उतरला ; रजस्तमें न दिसति तरि शास्त्राचें अशेष विशेष सांगावें : परीक्षे नुतरे आणि शास्त्र सांगितलें तरि तयाकरवीं विकविलें आंबटिये मीठाभाजिये साटी :।: रांधवणीचिया परी शास्त्र, धर्म, प्रसाद भाडें ठेविला विषयाकारणें :॥: बारा वरुषें संपूर्ण जवळीकेची परीक्षा : बारा मास जवळीक द्यावेयाची परीक्षा आणि करावेयाची परीक्षा : बारा दीसा संगाची परीक्षा : बारा पाहार सुश्रृषा करो द्यावेयाची परीक्षा ; आणि करावेयाची परीक्षा : बारा घडिया भेटीची परीक्षा ; घेयावयाची कां द्यावेयाची परीक्षा : बारा पानवळिया तो दिस तयाचेनि समागमें तेथ वसति घालावेयाची परीक्षा : रजस्तमें न दिसति आणि दोष न दिसे तरि वरील संसर्ग किजे : एऱ्हवीं विभाग किजे : ॥१९७॥</div>
<br>
<div class="lapika">लापिका :- ना कवणें सांगात केला तरि काइ पां? जे तेथ आर्ती योग्यते अनुरुप शास्त्र बोलावें : ॥</div>
<div class="vachan">वचन :- आर्ताप्रति बोलावें ॥</div>
<div class="tika">टीका :- आर्ती म्ह. चाड : जया अर्थाची जयासि : परि योग्य होआवा : तेव्हेळीसिचि करी तो योग्य : चाड नाहीं तरि अनुसरलेयांहीं न बोलावें : मग वासनिका हें बोधानंतरें : तरि किती बोलावें पां : ना अनिष्टजनक तें न पुसतांहीं : इष्टजनक तें पुसिलेयां : योग्यताजनक तें पुसिलेयाही न बोलावें : निषेधें ठाउनि कणु कणु भंगौनि काढणें तें इष्ट संपादकचि तेतुलें बोलावें :O:०:॥ प्रकृती साद्रव, उदार आणि उमटपर एसणें ऐसें दिसें तयासि धर्म बोलावा : मग आणिक अनधिकार नसावें : आणि अधिकार होआवें :I।: अन्यथाज्ञान तें न पुसतां फेडावें : अज्ञान पुसिलेया फेडावें : संदेह पुसिलेयांही न संगावा योग्यता जालेयाविन : तेचि योग्यता कवणी : रजस्तमें विरहीत जाला : ज्ञान जारठ्य जालें, चर्या दृढती जाली तेव्हेळी अवघेंचि बोलावें :।I:०:O: पुढील आपणेयातें संदेहाचा निर्वच पुसें तरि थोरिया न बोलिजे : परि जें म्हणत असा ते तवं नव्हेचि ; मग कैसें होए तें नेणिजे ; हेंहीं अर्ध सांगितलेंचि : अन्यथाज्ञान निवर्तौनि अज्ञान केला तो तवं निका :।: दुसरें : अनिष्टापासौनि काढिला : तिसरें : विष सांडविलें : अन्यथाज्ञान तें मारिते : यथा दादुवत : दोरावरि जेणें सर्पबुद्धी उपजविली तेणें मारिलाचि कीं : तें महापाप :O: उत्कंठा : रजस्तमें पातळपण : एकी सेवा ; एक प्रयत्न : (एक) साह्य ; एकी प्रार्थना : ॥१९८॥</div>
<br>
<div class="lapika">लापिका :- ऐसा धर्म उपस्थित नसतां काइ करावें पां? जें लोहग्रसित जळवत मौन्य असावें : ॥</div>
<div class="vachan">वचन :- लोहे पाणी गिळिले ऐसे होउनि असावे ॥</div>
<div class="tika">टीका :- सकळ पदार्थांतुलें जियें उदकें तियें एके उपायें निगति ; दगडाचेंहीं निगे ; परि लोहाचें न निगे : पुसिलेंया नेणें म्हणिजे : जाणे ऐसी संभावना तरि विसरला : मनन नाहीं म्हणौनि :O: ॥१९९॥</div>
<br>
<p>२७) मळिनत्व निरुपण २००-२०२ ३</p>
<div class="lapika">लापिका :- तरि ऐसें कां पां होआवें? ना धर्मेविन बोलता वाहो पडिला तरि जेथ जेथ भर तेचि परमत्वें बोलैल : धर्म तथा अधर्म : ॥</div>
<div class="vachan">वचन :- जो जे होउनि असे तो तेचि बोले ॥</div>
<div class="tika">टीका :- रजस्तमीं अभिभूत तो तेचि बोलैल : तेथ तीन प्रकार : तेणें भलतेंचि बोलिलें परि तया यथार्थचि फळीयावे : एक ईश्वर उमटवीति : एक तिये अवसरीं तयाचिये मुखौनि तैसेचि निगे :॥: दुसरा वचनार्थ : जया जेथ भर : एकां एकांकी : एका एकचि वेळ जेवण : एकां भावो आर्ती : एवमादिक : परि अन्यथार्थ न बोले : तेथही तीन प्रकार :।: एक ईश्वर उमटवीति : एक आचरितां विचारीं : हे साने अर्थ भलतेया विचारीति : आणि तें विपरीत आलेयां दोष नाहीं : कां तो निरुपिता काइ उपेक्षिला मग तया दोष :O: ॥२००॥</div>
<br>

        <div class="lapika">लापिका :- तरि उचित तेचि कां पां न बोलें? ना जीवाचें स्वरुपचि ऐसें जें आपुलेया उहापोह थोर धर्म सांडौनि हिनासिचि टेके : ॥</div>
<div class="vachan">वचन :- पोरु जीवु कांटेयाचेया पेटेयावरि विषयव्यवस्था करी ॥</div>
<div class="tika">टीका :- कांटेयाचेया पेटेयावरि म्ह. जीव दुःखी सुख मानी : थोर लाभ सांडौनि मां सानेया टेके : सन्निधान वियोग तें दुःख नाहीं : परमेश्वरेंविन कैसें जीणें (जीण) हे न मनी : मां स्थाना प्रसादा टेके : हे माळिका :०:O: आचारीं कैसी विषयव्यवस्था करावी पां पुढिलाचां दोषीं : दोनि निद्रा स्थानें, भोजनें, विजने असतां एक उत्तम नव्हे तें स्वीकरी : ऐसें म्हणें, एतुलेंयाचे काइ : आतांचा वेळ ऐसें जालें (जालें जा) : ऐसें न म्हणावें यथा छर्दितान्नवत् :O:०:I।: पेटेयावरि विषयव्यवस्था करी तरि पुढिलाचा गुण काढावा : मग दोषापासौनि आपणेयातें सोडवावें : विषयव्यवस्था करावी : अविद्यापैकीची विषयव्यवस्था न करावी : तेथीचे दोष काढावे : ॥२०१॥</div>
<br>
<div class="lapika">लापिका :- तरि ऐसेनि काइ होए पां? जे तेचि सवे लागत (लागता) मळीनत्व ये : म्हणौनि ऐसें न करावें : ॥</div>
<div class="vachan">वचन :- ईश्वरबोधे बोधवंतु : ईश्वरवियोगे देशाचा सेवट झाडातळीं जन्म क्षेपो जाए : छर्दितान्न भोजन करी : हा ठावोवेऱ्हीं घृणा जिंतली : तो सवे तवं एवंपर्यंत मैळे ॥</div>
<div class="tika">टीका :- ईश्वर बोधें कां : गोसावियांची श्रद्धा भावो : तैसीचि एराची : दुःख विपरीत : देशत्याग केलेयां गोमटें : परि सेवटी निरोपेंविन केलें : गावांतु जाए कव्हणा एका वमनें : आतां देशाचां सेवटीं कृतनिश्चयो :॥: मग गांव महात्मा : गोसावियापासि बैसावें : बाह्य देखौनि गोमटें : उजळे : तयातें पुरस्करीति : तूं ऐसा कीं : हा अर्थ तूं जाणसी : मज संदेहो : आतां कोणातें शोधीन : काही बोल पां : जैसें आठवत असे तैसें बोल पां : एक पाठ आधिलापसि :॥: छर्दितान्न दिधलेयांत नव्हे : सुइणीसि पाटाऊ नेसावेया :।I: ॥२०२॥</div>
<br>
<p>२८) उजळलेपण पुरुषभेदाचरणपूर्वक वचनगति निरुपण (उजळेपणपूर्वक गोविंद गति) २०३-२०८ ६</p>
<div class="lapika">लापिका :- हो कां : तरि ऐसेयासि उपावो काइ पां? जे बळवत्तर उजळलेयाचा संसर्ग करावा : ॥</div>
<div class="vachan">वचन :- उजळलेयाचेनि संगे मैळला उजळे ॥</div>
<div class="tika">टीका :- उजळलेयाचे भेद : आपणेयां आपण तो उत्तम : निरुपणें तो मध्यम : आणिकातें देखौनि तो कनियस : निमित्तापगम तो चौथा पक्ष :।: एक विधी करितां दुसरा ठाके तयाची खिति करी : घडलेया विधीचा तोष (अपरितोष) : वोखटें गोमटें दोन्हीं देखे तो उजळला : यथा डोळेवत् : उजळे जयाचेनि तो साद्रव होआवा : कां जें द्रवपदार्थावांचौनि चोखट नव्हे कीं :O:०:I।: सत्वेंहीं पुरुष मैळे : यांत तयाचें मैळलेपण सानें नव्हे : तें थोर : परि बहुत्तरें काळें प्रसव होए : तवं तो उरे ना :॥: आधी उजळलेनि तैल्यकारे बोलों आदरिलें : तेणें अंतःकरणीं भरें : सत्व प्रकटे : निर्वेद, अनुताप, अनुशोच, आर्ती उपजें : तथा विध बोले : उदयां निरय तैसेयां बोलावें :।I:०:I।: आपणेयां पदार्थाची चाड नाहीं पुढिलासि नाहीं ; भेटिकाळीं ; सर्वज्ञें म्हणितलें ; पुढिलासि संपादिजे : पुढील आपणेयाविन न खाये म्हणौनि आपण खाइजे तो उत्तम गुण होए :।: तेणेंचि क्रमें पुढील आपणेयां संपादी ; आपण तो मिळौनि खाइजे हा मध्यम पक्ष : कां पां : आपुलें पर्यवसान नव्हेचि म्हणौनि : पुढिलासि पदार्थ खावेयाची चाड उपनली परि भिक्षुविन न खाये तरि आपण पदार्थ मेळउनि तया संपादिजे : आपण खाइजे हा कनियस पक्ष : कां पां : पदार्थ पर्यवसान जाला परि भेटिकाळ नव्हे म्हणौनि :।: अनुसरलेयासि पदार्थ सेवावा ऐसी बुद्धी उपनली तरि निमित्तापगम पाडिजे : पदार्थ संपादिजेना : कां पां : मैळेल : तरि जाईल : तरि आपणेयां निमित्त लागैल म्हणौनि : निर्वेद, अनुताप, अनुशोच, आर्ती उपजे ऐसें किजें (दुःख आर्ती उपजे ऐसें कीजे) : या परी उजळिजे : तेलियाचेनि न्यायें : तेणें दिस सातपाच कां पदार्थ खाववावा नाहीं : एसणें पात्र हा : एतुलें दिस मियां खादला ; आतां या करवी खावउं ऐसें नुपजेचि म्हणौनि :।I:०:॥: मैळला उजळलेयातें मैळी : केवि विषयाचे एकासन निराकरिलें म्हणौनि : जो जेतुला मैळला असे तो तेतुला उजळलेयातें मैळी : हासतेयासरिसे हासावें ऐसें उपजे : बोलतेयासरीसे बोलावे ऐसें उपजे : खातेयासरिसें खावें ऐसें उपजे : निजतेयासरिसें निजावें ऐसें उपजे : म्हणौनि एकलेयां नसवे (नसावे) तरि आपणेयापसि (ज्ञाता) विरक्ताचा संग किजे : तरि वासनिकाचेनि कां न मैळे : ना तो अनिष्टें पोळत असे : तळमळीत असे : आर्ती असे : आपुले अनुचित जो न देखे तो मैळीचि : हे काइ म्हणावे असे परि महादाइसीं भट मैळिले : सेवटीची भटाची पहिली अवस्था कैसी तें महादाइसें भेटलेयां गेली : तीस वरुषें अंतर पडिलें : अंतराय चुकैल कीं न चुके तें नेणिजे :॥: सुदेवे गुण केला : माडावरौनि घालिता वारिलें (वारिलीं) : तेणें जरि अंतर पडिलें तरि रजस्तमें ग्रसिला पुरुष मैळी हे काइ म्हणावे असे : म्हणौनि मध्यमे मात्रेचा पुरुष जरि आपुलिये मात्रेचे दुःख नाहीं उणेपणाचें तो पुरुष उत्तमे मात्रेचेयातें मैळी : ।१। कनियेसे मात्रेचा जरि मी उणा ऐसें दुःख न करी तो मैळी मध्यमे मात्रेचेयातें : उत्तमे मात्रेचेयातें : ।२। दर्यासि आपुलिये मात्रेचें दुःख नाहीं तरि तो या तिहीतें मैळी : ।३। साधन चातुष्ट्याचा तो आपुलेया अनधिकाराचें दुःख नाहीं तो या चौघातें मैळी संगे, भेटी : ।४। धर्ममीषें जळमांडवियेचा मागिला पाचातेंहीं मैळी भेटीं : ।५। कृपामीषें तो साहातेंही मैळी भेटीतवं, संगातवं ; जरि दुःख नाहीं आपुलें : ।६। राभस्यें अविधी कठियाचेनि दृष्टांतें तो सातातेंही मैळी : ।७। कांजी भाजी सेवी डिंगरेयाचेनि दृष्टांते तो मागिला आठातेंहीं मैळी : ।८। कुयोगिया नवातेंहीं मैळी : ।९। विषया कुयोगियातें मैळी : मागिला नवातें मैळी : ।१०। कखाया मागिला दहातें मैळी ; विषयातें मैळी ; जरि आपुलेया अनुचिताचें दुःख नाहीं : ।११। संग्रहरुप विकल्प क्रिया करी तो मागिलां बारातें मैळी : कां पां : आपुलें अनुचित देखेना : देखिलें तरि दुःख नुपजे : म्हणौनि तयाचा संग ना, भेटी ना : तो मैळे : ।१२। कान्हाचेनि न्यायें अधिकवृत्तीचा तो एकांकीचेयातें मैळी : कां पां : आपुलें उणें देखौनि दुःख नाहीं म्हणौनि : तो मागिला तेरातें मैळी : ।१३। कथनाचा तो लोहें पाणी गिळिलेयातें मैळी : कां पां : आपुलेया अनुचिताचा अनुताप नाहीं म्हणौनि : मागिला चौदातेंही मैळी : ।१४। विपरीतबुद्धीचा तो गुरुकुळावरि श्रेष्ठबुद्धी भावो श्रद्धा तयातें मैळी : कां पां : आपुलेयां अनुचिताचा अनुताप नाहीं म्हणौनि : मागिला पंधरातें मैळी : ।१५। साभिमानिया पुरुष तो डोइ वोडवी तयातें मैळी : मारिता पूजिता समान तयातें आपुलिया भेटीं मैळी, संगें मैळी : कां प्रकृती अनिष्टें काटली असे म्हणौनि : मागिला सोळातेंहीं मैळी : ।१६। कीर्तीपर तो अदृष्टवासनेचेयातें मैळी : ।१७। म्हणौनि आपुले अनुचित देखौनि दुःख न करी तो भिक्षु, तो वासनिक भेटीसि योग्य नव्हे : मां संगासि काइ होईल : ॥२०३॥</div>
<br>
<div class="lapika">लापिका :- तरि उजळलेनि कैसें वर्तावें पां? जें निरंतर ईश्वरी वेच होआवा : ॥</div>
<div class="vachan">वचन :- देखिले गा : हा ठावोवेऱ्हीं देवतेचा ठाइं वेचलेपण होआवें ॥</div>
<div class="tika">टीका :- ॥:O: शोधीचे :॥ देखिलें गा म्हणितलेया ज्ञान किजते : भावो जें एथ ऐसेंचि होआवें :।: हा ठावोवेऱ्ही म्ह. मनीं दुसरें नाहीं : वेच म्ह. पुढति पुढति तोचि आठविजे : यथा मेलेयातें पडताळू जाइजे : काही विचार बोलिजे तवं उगें ; मग मागुतें तेचि : ऐसा होता वो गुणाचा :।: अव्यक्ता ईश्वराचिये ठाउनि भिक्षु, स्थानेपर्यंत देवताचि : अनुस्यूत स्फुरे तो वेच : ॥२०४॥</div>
<br>
<div class="lapika">लापिका :- ऐसी उत्तम चर्या न होववें तरि काइ करावे पां? जे अनन्यचित्तपूर्वक परमेश्वरातें आश्राउनि असावें : ॥</div>
<div class="vachan">वचन :- देवो माझा : मी देवाचा ऐसेया परी असिजो कीं देमती ॥</div>
<div class="tika">टीका :- देवो माझा म्ह. तयाचा कड जाला परि संबंधियांची वासना न तुटे तैं मी देवाचा हो ; तुमचा नव्हे ऐसें शब्दें, कार्यें म्हणावें :।: ऐसिया परी म्ह. बाह्य नव्हवे तेणें वासना अर्पावी : यथा कुष्टी :O: हे(हीं) नाहीं तरि अनुसरणचि नाहीं :।: देह असौनि वंची तरि अपराधी : ॥२०५॥</div>
<br>
<div class="lapika">लापिका :- तरि परमेश्वरातेंचि कां पां आश्रावें? ना तो सर्वाहुनि सर्वार्थीं थोर म्हणौनि : ॥</div>
<div class="vachan">वचन :- मा तो एसणा परमेश्वरु तेयाचेया होइजो की देमती ॥</div>
<div class="tika">टीका :- एसणा म्ह. ईश्वराखालौती अव्यक्त देवता : मग ब्रह्मांडींची ; मग लीळाविग्रह ; मग प्रतिमा : तेथ अभिमान मात्र : तेहीं अंतराळापरौतें नव्हे : आणि जरि प्राक्तन तरि करी : मां परमेश्वर हें उचित नाम : तरि एसणा समुद्र उतरावा मग रत्नें सापडति : मां सोच्या जीवां काइ उतरवे : आणि तो ऐसा सोहोपा जे मी दास म्ह. ईश्वरा तुझें दास्य करीन या वासना दोनिचि घडिया पुरति : आणिका देवतातें पावावेया नव्याणौ याग न पुरति : तैसिया सकळ क्रिया परि एका मनुष्यदेहापरौतें नव्हें :O:०:I।: तो भक्त होए परि देवो तो नव्हे : कां भक्तें आवडीपूर्वक आपणपें बळिपें दिधलें तैसेयासारिखें महादेवा न देववेचि : तैसा ईश्वर नव्हे : सहस्रार्जुनें भक्तीं केली : केशकळाप वाळति म्हणौनि थापां इंगळ घेतले : एतुलें शारीर दुःख साहिलें : साचोकार देव प्रसन्न जाला : सहस्र भुजा दिधलिया : चक्रवर्ती पद दिधलें : लोकांचे जाणौनि मनोरथ पुरवी एसणें सामथ्र्य दिधलें : अज्ञानासि एतुले जरि दिधलें तरि ज्ञानिया शारीर कष्ट, मानसिक दुःख करील तरि तयासि काइ देति ते नेणिजे : (मा) आमचा गोसावी तो क्रियेसि जाण ; मनोधर्मा जाण : तो अल्पेंचि तोखे : गौराइसांचां व्रतीं (तेतुल) तेतुलेनीचि तोषला : म्हणौनि तयाचेया होआवें : ॥२०६॥</div>
<br>
<div class="lapika">लापिका :- एसणा जरि थोर तरि थोरें क्रियेवांचौनि न पविजे आणि काइ? ना तो कृपाळुपणें ऐसा सोहोपा जाला जें दास्यत्वें (दासपणे) नसुद्धिया वासनाचि पाविजे : ॥</div>
<div class="vachan">वचन :- दासोऽहं न पुरे नायका ॥</div>
<div class="tika">टीका :- दासधर्म भलतेयातें व्यापिता : बाइसें आवडीपूर्वक दास्य : नाथोबा अज्ञानपूर्वक दास्य : भट ज्ञानपूर्वक दास्य : देवता जीवाचा दास : :।: दासोंऽहं हे सर्वत्र : देवतांचा दास तैं तेथीचें फळ पावे : ब्राह्मण भोजनीं तैं तयाचा दास : तैं तेथीचे सुख पावे : आबुली लेंकरुंवांचा दास तैं तेथीचे फळ पावे : जीवातें वोळगे तैं तयाचा दास : तैं तेथचे सुख पावे (फावे) : दासत्वेंविन (दास्यत्वेंविन) कव्हणीचि सुख जीवासि न फवे : न पुरे नायका म्ह. मी दास यांत अवघें आले : शारीर मानसिक : देह नाहीं तरि हे वासनाचि पुरे :॥: भजावेया संपत्ती नाहीं ; करावेया देह नाहीं ; नसुद्धिया वासनाचि स्वीकरिला ऐसेया होआवे :॥: ॥२०७॥</div>
<br>
<div class="lapika">लापिका :- तरि ऐसेया वासना कव्हणें ठाइं असावें पां? जें वचन विहित उचिते स्थानीं असावें : ॥</div>
<div class="vachan">वचन :- तुम्हां गोविंदगति नायका ॥</div>
<div class="tika">टीका :- गोविंदगति हें सन्निधानी आउसातें म्हणितलें : तरि आतां काइ : जो वचनरुप गोविंद तयाप्रति सेवटा जावें : तैं सुलभ : लोक बांधौनि करविती : स्वातंत्रिया (स्वतंत्र/स्वातंत्री) नसुद्धिया बैसलेयाचि नसावें :O: ॥२०८॥</div>
<br>
<p>२९) वचनातीत आटकक्रियानिषेधपूर्वक अल्पाचार स्वीकार निरुपण (अल्पाचार निरुपण) २०९-२१२ ४</p>
<div class="lapika">लापिका :- ऐसिया परी परमेश्वर पाविजे : वांचौनि भलतैसे अटक केलेयाही न पविजे : ॥</div>
<div class="vachan">वचन :- हां गा : रडिनलेया काइ परमेश्वरु होईल : एणे खडकेसि कपाळ घेया पां जरि होए : तो जया परी होआवा तयाचि परी होईल कीं ॥</div>
<div class="tika">टीका :- ॥माळिका॥ हां गा काइ रडिनलेयां परमेश्वर होईल म्हणितलेया नसुद्धेनि दुःखें परमेश्वर नव्हे : खडक म्ह. आपणपें नुरउनि अटकहीं केलेयां नव्हे : तो जया परी म्ह. तो होति परी ते आणिकी : तेणें जिये वेळेचें जें म्हणितलें तें करितां होए :॥:०:I।: परमेश्वर होआवेया च्यारि कारणें : ज्ञान : अनुसरण : सन्निधान : दास्य : वैराग्य साधनचि नव्हे : जीवाचा कड म्हणौनि :।I:०:I।: स्वीकरिला केवि जाणावा : चर्या निर्वाहिली तेणें तो : विषया योगियाची नव्हे : तया ऋतु नियमें : एरां आहार संयमें : ज्ञानिया रसविरहित झडवारा साहे म्हणौनि : आणि न बोलतां शास्त्र बोलत असे यातवं : ॥२०९॥</div>
<br>
<div class="lapika">लापिका :- तरि काइ हे भलतेयासि अनुष्ठवे? ना आपुलिया वासना अटकही होववें परि ईश्वरविहित सोहपेही नव्हवें : ॥</div>
<div class="vachan">वचन :- हेही वरि होववेल पोरा जीवासि परि एथौनि म्हणितले ते न होववें ॥</div>
<div class="tika">टीका :- ॥माळिका॥ हेंहीं वरि होववैल म्ह. जीव एकाधें दुर्घटही करील : परि ईश्वरें समयोचित जैसें करविलें तैसें न करवें : ते कां : ना एथ निरोध : आपुली वासना नेमावी लागत असे : आणि वासनावशें उबगलेपणें अटक करील : लवकरि जाए तें निकें : ॥२१०॥</div>
<br>
<div class="lapika">लापिका :- ऐसें जरि न करवें तरि तोकडे अथवा बहुत हेचि होआवे : परि आणिक काइसयाही न टेकावें : ॥</div>
<div class="vachan">वचन :- तैसें काइ देमती : जोन्हळे नाहीं तरि काइ अमेध्य पेवी सो येईल : अन्न नाहीं तरि काइ विख खावो येईल : तरि होत सांता हेचि करितां होईल कीं ॥</div>
<div class="tika">टीका :- ॥:O: शोधीचे :॥ जोन्हळे स्थानी वैराग्य : अन्न स्थानीं धर्म : पेव स्थानी हृदये :O: अमेध्य म्ह. विषयो : विष म्ह. विकल्प : तेणें तेव्हेंळीसीचि मेला : दोन्हीं न सेवी तरि पेव काइ रितें असे : तरि पाय न पसरावें : थोर अनिष्ट न करावें : सानें किजे याचि नावें रितें : आणि एक अत्यंतिक रितें तें निके : :O: हेचि करितां होईल म्ह. थोडा बहुत तरि धर्मचि करितां निका : अंतर नाहीं परि वरवडें तरि तोचि करावा : प्रसउनि अंतरासि आणील : अंतरा आलें तरि थोरा विधीसि आणील : कां कणव उरैल : नसुद्धे असतां निकें परि अन्यधर्म विषयो नाचि : ॥२११॥</div>
<br>
<div class="lapika">लापिका :- हो कां : ऐसिया अल्प क्रियां काइ होईल पां? ना ईश्वर कृपाळु : उत्कंठापूर्वक केलेया तेतुलेनिचि स्वीकरीति : ॥</div>
<div class="vachan">वचन :- बाइ : आर्ती करुनि एथीची दसीचि धरिली पुरे ॥</div>
<div class="tika">टीका :- दसी म्ह. असतिपरीचा अर्थ आचार करी तो : प्रिती, सुश्रृषा, निमित्तविधी, आर्ती, क्षेपणें हे विधी ठाकति : दोनि च्यारि घडति : ऐसा वेगां देह जाए तरि जीणे : दसी दर्यासि, सीं-बींएचा : हे प्रथम अवस्थेचे : ऐसेया जन्मवेऱ्हीं न पळीति : जवं चर्ये ये तवंचि :।I:०:॥: भैरवातें पावावेया शत कोडी शास्त्र, नौ कोडी शास्त्र, असि कोडी शास्त्र, सतरि कोडी शास्त्र आणि तेतुलाचि आचार होआवा : तैं भैरवांची प्राप्ती होए : तयापसि विश्वेंचिये प्राप्ती अधिक शास्त्र होआवें, अधिक आचार होआवा : यापसि विद्येचेया अधिकारासि बहुत कष्ट सायास लागति : केवि : अंतर्यागापासौनि बहिर्याग हीन म्हणौनि : मग परमेश्वरातें पावावेया केतुलें शास्त्र होआवें आणि आचार केसणा करावा : परि कृपाळुपणें परमेश्वरे पेंडिया भर मुद्रिला : भटांसि ज्ञान झीनि म्हणितलीं : आणि डुळकैलेयाचेनि दृष्टांते वासना उरे एतुलें शास्त्र होआवेंचि आचाराचि पुरतें : आणि कनियेस आचार होआवा : असतिपरीची पाच वचनें धरावीं : परि पापिया जीवासि एतुलेंही घडे : ॥२१२॥</div>
<br>
<p>३०) उल्लेखादि अनुसरण साह्य पूर्वक दुःखाभाव दुस्तर तारण निरुपण (अनुसरण साह्य) २१३-२१७ ५</p>
<div class="lapika">लापिका :- हो कां : तरि अल्प क्रिया स्वीकरीति एतुलेचि? ना निरंतर मनोधर्मही ऐसाचि जें केधवा केधवा उध्र्व क्रियें प्रवर्तेल : प्रवर्तो आदरिलेया उल्लेखीचि झडती साह्य करुनि स्वीकरीति : ॥</div>
<div class="vachan">वचन :- साधे हो : जीव ऐसे अधोमुख असति : परमेश्वरु ऐसे वरिपडौनि पाहात असति : एकाधा एकु ऐसी वरौति वास पाहील तरि ऐसाचि काढिजैल ॥</div>
<div class="tika">टीका :- अधोमुख सकळही परि यें वचनीं ज्ञानियेचि : एरां काइ वरुतें पाहाणें असे : देवता कपाळ दाटी : ज्ञानिया अमेध्यामध्यें तोंड खोवी : वरि पडौनि म्ह. मनोधर्म : आजि मजकडे सरैल, पाहे सरैल ऐसी वाट पाहाणें : वासनिकासि संपत्ति सांडितां वेळ न लगे ; परि विदेशीं अवघेंहीं बाह्य असतां झाडातळी तेणें नसुद्धी वासनाचि करावी :O: एकाधा एक म्ह. बहुता ज्ञानियांमध्यें एकाधा : अवघें पाहाति हे ना : वास म्ह. उल्लेख अनुसरणाचा : ऐसाचि काढिजैल म्ह. झडती कर्मराहाटीपासौनि वेगळा करीति :O: ॥२१३॥</div>
<br>
<div class="lapika">लापिका :- जरि ऐसी उल्लेखाचि वास पाहाति तरि हेही आपणचि कां पां न करीति? ना तो कड जीवाचा म्हणौनि : प्रवर्तलेयाचि ऐसें करीति : ॥</div>
<div class="vachan">वचन :- पांडेया : एथ अनुसराल तरि ऐसेचि काढिजाल ॥</div>
<div class="tika">टीका :- पांडेया हे सारंगपंडिताची कणव : एथ अनुसरा म्ह. आमचां ठाइं : ऐसेंचि काढिजाल म्ह. झडती : काळ न लगे : कर्मा दुःखावेगळे करुनि : :O: अनुसरणी बुद्ध्युत्पादकत्व नाहीं : तें पुरुषेंचि करावें : मग जयाची कृपा तयासि तैसें स्थळ (स्थान) पाडीति : यथा भट : यस्यानुग्रहमिच्छामि : ॥२१४॥</div>
<br>
<div class="lapika">लापिका :- तरि आधीचि कां न करीति? ना ते तयाची खावणी म्हणौनि : ॥</div>
<div class="vachan">वचन :- ते एथीची खावणी ॥</div>
<div class="tika">टीका :- एक हेतूवाक्य : एकी खावणी : यथा स्वदेशाचें : भोगस्थान : एक अहेतूक : हेतू नाहीं परि अर्थातवं : कवाडाचें देउळ : एकी खावणीचि : सन्निधानीं असन्निधानीं :O:I: ब्राह्मणत्व, उत्तमत्व, विद्वांस, सामग्रीवंत ; म्हाइंभटां प्रतिती जयाचेनि ऐसें : आणि साद्रव ; सात्विक प्रकटति ऐसें : आणि मुळाधिकार : म्हणौनि परमेश्वर सचाड : परि ऐसें कुष्टीदेह देखौनि विषयोव्यवहार थुंकी परि ईश्वरा न देववे : तरि ऐसें देह ईश्वर कां पां मागति कुष्टीयाचें : ते खावणी म्हणौनि : उपपत्तिशून्य ते खावणी :।I: ॥२१५॥</div>
<br>
<div class="lapika">लापिका :- तरि प्रवर्तलेया प्रस्तुतीचे दुःख फेडौनि स्वीकरीति एतुलेचि? ना मरणापासौनि राखौनिही स्वीकरीति : ॥</div>
<div class="vachan">वचन :- हां गा : एथ शरण आलेया काइ मरण असे ॥</div>
<div class="tika">टीका :- ईश्वरीं शरण रिगालेयां ससेयासि मरण नाहीं ऐसें सामथ्र्य अनुसरणाचें : तिर्यंचासि नाहीं तरि जों जाणौनि शरण रिगैल तया काइ म्हणावे असे :O: मरण नाहीं हे प्रत्यक्ष बाधीति : तरि सन्निधानीचें तियेचि देहीं अपरोक्ष होए : यथा भट :।: दुसरें : ईश्वरसाह्य : आयुष्य पुरलेया नाहीं :।: तिसरें : मरण तें दुःखावाचक कीं : तें निद्रा बळिया आशंसिजे : प्राणापदीं नाहीं :।: चौथें : कोपटी हिरिजे मग धवळार दिजे : तैसा यें देहीहुनि काढिजे मग सुखिया श्रीमंताचां :।: पांचवें : तें ससेयावाचक :O:०:I।: मरण नाहीं हें चौ परी वाखाणें : कव्हणी देवता नेवों न सके : एऱ्हवीं उचेचा निचे काइ नेववे : तरि काइ : ना देहांतीची पीडा नाहीं : मरण तवं आति कीं :।: ना अपरोक्ष जालेयां मरण नाहीं : हे काइ म्हणावें असे आणि विद्या जालेयां काइ मारवैल : तरि काइ : ना जिये देहीं ज्ञान तें देह ईश्वर नेति तैचि जाए : ना तरि तियेचि देहीं अपरोक्ष देति : आणि कोपटी सांडविली धवळार दिधलें :।: आणि तो ससाचि अविनाश : कव्हणी देवतेसि नेवो न ये : ॥२१६॥</div>
<br>
<div class="lapika">लापिका :- तरि प्रवर्तलेया इत्यादि दुस्तरी काइ ईश्वरासिचि करावी लागें? ना ईश्वरीचे सेवक एक तारी : ॥</div>
<div class="vachan">वचन :- बाइ : हे एथीचेया दर्शनाचिया चाडा येति असे तरि इयेते नेणो कोणचि तारील ॥</div>
<div class="tika">टीका :- दर्शन म्हणितलेयां नसुधें दर्शन हो अथवा वेध, बोध, अनुसरण : दर्शनांत अवघे लाभे :॥: लाज, निंदा, मरण न विचारी ते चाड : मां तियेची चाड केसणी : परमेश्वरातें नेणौनि, सौंदर्य देखौनि, पुरुष म्हणौनि आली : ऐसा साह्य : मां साचोकारें जाणौनि जो परमेश्वराची चाड करील तया काइ म्हणावें असे : नेणो कोण म्ह. अवघेया सेवटील हीन : जे सानेयाचेनि होववे तेथ थोरें काइ करावें : म्हणौनि ईश्वरा, मायेसि करावें न लगेचि : ॥हे माळिका॥ : ॥२१७॥</div>
<br>
<p>३१) उत्कंठे अनुरुप जीवेश्वर शोधनी निरुपण (उत्कंठापूर्वक जीवेश्वरशोधनी) २१८-२१९ २</p>
<div class="lapika">लापिका :- हो कां : ऐसा जरि जीवाचा कड तरि ईश्वर उदास आणि काइ? ना तो पूर्व काळालागौनि सेवटपर्यंत व्यसनाइत होउनि निरंतर आर्तातें गिवसीतचि असे : ॥</div>
<div class="vachan">वचन :- आर्तातें परमेश्वरु वाडोवाडी गिवसीति ॥</div>
<div class="tika">टीका :- आर्त म्ह. कर्मराहाटींचा अधिकार्या : गिवसीति म्ह. विषयाचेनि दृष्टांते : तो पात्रालागी गिवसी तैसें गिवसीति :।: कवण कवणी ठाइं ऐसी चिंता तें गिवसणें : आपण जाति का देवतेकरवी आणवीति : ॥२१८॥</div>
<br>
<div class="lapika">लापिका :- ऐसा जरि ईश्वर व्यसनाइत जाला तरि पुरुषें काइ करावें पां? जें निरंतर आर्तीपूर्वक परमेश्वरातें शोधीतचि असावें : ॥</div>
<div class="vachan">वचन :- पोळलेया सुनेयांचेया परी असावे ॥</div>
<div class="tika">टीका :- सुनेयाचिया परी म्ह. जैसें तयासि कव्हणी ठाइं सुख नाहीं : तैसें सकळ चर्ये, स्थानीं, प्रसादीं, भिक्षु वासनिकाचिये भेटीं सुख न व्हावें : तरि सुनेचि कां : ना यें जाति आगीचें दुःख असाह्य : तैसें एरी नाहीं : ॥२१९॥</div>
<br>
<p>३२) अज्ञानाज्ञातिक्रमे क्रिया अप्रयोजक निरुपण (ज्ञानवैराग्याभावी प्रमाद) २२०-२२२ ३</p>
<div class="lapika">लापिका :- तरि ऐसा उत्कंठीत गुण इतरीही असे कीं? ना तो ज्ञानेविन अप्रयोजक जाला : ॥</div>
<div class="vachan">वचन :- दांत असति तेथ चणे नाहीं : चणे असति तेथ दांत नाहीं ॥</div>
<div class="tika">टीका :- दांत म्ह. ज्ञान : चणें म्ह. वैराग्य : एक असे तरि एक नाहीं : कर्मराहाटी वैराग्य आति परि ज्ञान नाहीं : एथ ज्ञान असे परि वैराग्य नाहीं : दोन्हीं तें दुर्लभ : ॥२२०॥</div>
<br>
<div class="lapika">लापिका :- तरि काइ इतरीचाचि अप्रयोजक? ना विधी निषेध न कळौनि जरि करी तरि एथचाही अप्रयोजक : ॥</div>
<p>चन :- ज्ञानेंविन वैराग्य ते काइ करावें बापेया ॥</p>
<div class="tika">टीका :- ज्ञानेंविन वैराग्य म्ह. विधीनिषेधाचें ज्ञान नाहीं तेणेंविन वैराग्य अप्रयोजक : हे माळिका :०:I।: ज्ञानेंविन चर्या नाहीं : भाजिचिया सिया दुचिता जाला : ऐसा गोडी न फवे तरि ब्रह्मविद्या कैसी अन्मोदावी : कां पां : क्षेमालागी पाउलें दोनि तोंड पघळुनि जावें तै गुण फावें : रमणरुप :।I: ॥२२१॥</div>
<br>
<div class="lapika">लापिका :- तरि काइ विधीनिषेध न कळौनि करी तेचि अप्रयोजक? ना उबगलेपणें का सत्वाचेनि भरलेपणें विधीतें लंघौनि करी तेंहीं वोखटें : ॥</div>
<div class="vachan">वचन :- पोरा जीवा एथौनि म्हणितले ते न होववें मग मरणा शरण जाए ॥</div>
<div class="tika">टीका :- मरणातें आश्राये कां चर्या अवघड म्हणौनि : ऐसें नाहीं : आपुलिया वासना अटक करी(ल) : काळाचेनि बाहुल्यें, उबगलेपणें : एक सत्वाचेनि भरलेपणें टाचें देखे : जैसी स्त्री एकी सत्वें आगीं रिगे : एकी किती गाडुगे फोडावें :O:I: मरणा शरण म्ह. सकळांचा निरोध न साहावे : उठणेया बैसणेयाचा : दृष्टीचा : वाचेचा : मनाचा : उबगलेपणें प्रमाद न चुकवी : एकही जन्म कडे न पडे ऐसें देखे : :।I: ॥२२२॥</div>
<br>
<p>३३) सदस{त्क्रया फळ यथार्थप्रकाश निरुपण (वोखटे-गोमटे सत्यार्थ निरुपण) २२३-२२५ ३</p>
<div class="lapika">लापिका :- हो कां : तरि सत्क्रियेसि असत् फळ लागे आणि काइ? ना तें क्रियाचि वोखटी म्हणौनि : वांचौनि ऐसें कुत्रापि न वर्ते : दृष्टादृष्टीं : ॥</div>
<div class="vachan">वचन :- वोखटे करीत सांता कव्हणी गोमटेयातें न पवे : गोमटें करीत सांता कव्हणी वोखटेयातें न पवे ॥</div>
<div class="tika">टीका :- वोखटेनि गोमटें म्ह. पापें स्वर्ग, पुण्यें नरक हे न बोलिजे : हे अदृष्टपर : तरि एकाचें करण एकासि न मानें हेंहीं प्रत्यक्ष बाधीधि(ति) : यथा सीतकाळीं चंदन वरि वारा : तरि जिये काळीचें जें उचित, जयाची जैसी वासना ते पाळिजे तैं गोमटे होए : वोखटें गोमटें तियें वासनावशें :O:०:I।: साधनापासौनि साध्य उत्तम : सकळ विद्यांचा ठाइं : क्रियामात्रीं : मनसा, वाचा, कर्तव्यें : प्रत्यक्ष : एक शब्द वोखटा एकेंसि एक बोले तरि तो दाहा शब्द वोखटें तेणेंसीं बोले : तैसेंचि एक शब्द गोमटा एकेंसि एक बोले तरि एरएरेसीं दाहा शब्द गोमटें बोलें : म्हणौनि साधनापासौनि साध्य उत्तम हे व्याप्ती :।I: ॥२२३॥</div>
<br>
<div class="lapika">लापिका :- तरि सत्क्रिये सत् फळ लागे ते कैसें? ना जयाची जे अपकीर्ती पढति असति तयाचीप्रति सदाचारें यशातें पावें : ॥</div>
<div class="vachan">वचन :- पुरुषु आपुलें करणिये करीत सांता तेथचि कीर्तीते पावे ॥</div>
<div class="tika">टीका :- ॥कीर्तीतें पावे॥ कमळाइसाची वासना : लोकाप्रति यशातें न पविजे, वासनिकाप्रति न पविजे, भिक्षुकाप्रति न पविजे ते क्रिया धर्मरुप नव्हे ऐसें जाणावें : ते क्रिया सांडावी : कां पां : करणिये करिता यशातें पावें म्हणौनि :॥:०:I।: करणिये करिता कीर्तीतें पावे म्ह. ना जयाचिप्रति अपकीर्तीतें पावला होता तयाचिप्रति कीर्तीतें पावें : आपुलें करणिये म्हणितलेयां आपुला स्वधर्म : आणि करणिये म्ह. वैराग्य, आचार, विदेश, निस्पृहता : तो करिता लेंकरुंवें सांडिली ; स्त्री सांडिली ; मायबापें सांडिली : यें अवघीं सांडितां लोकु भकावा तें तियेचि वानीति : ॥२२४॥</div>
<br>
<div class="lapika">लापिका :- तरि कदाचित न कळौनि कव्हणी अन्यथात्व भावीति कीं? ना तें अल्पचि काळ : तेथ परिहार सुचावा न लगे : यथार्थ तो आपणचि प्रकाशे : ॥</div>
<div class="vachan">वचन :- सत्यार्थ प्रकटे ॥</div>
<div class="tika">टीका :- सत्यार्थ प्रकटे म्ह. यथार्थ तो उमटे : एकाधेनि एकाधेयावरि अन्यथाज्ञान कल्पिलें तरि (तें) तेधवाचा काळ जीवीं यथार्थचि बैसे : मग उठि बैसी अनुभवें यथार्थ उमटें : हे माळिका : ॥२२५॥</div>
<br>
<p>३४) ईश्वरार्थ दुरुक्त्यादि क्रिया साहाणे निरुपण (ईश्वरार्थ दुरुक्त्यादि क्रिया साहाणे) २२६ १</p>
<div class="lapika">लापिका :- ना ऐसा जरि कव्हणी सासुरेवास करी तरि काइ करावें पां? ना तो ईश्वरीचिया चाडा साहावा : ॥</div>
<div class="vachan">वचन :- बाइ : पोरेया एकाकारणे साता पाचांचा सासुरवासु साहिजे : मा विश्वाचा पति परमेश्वरु तेणेसि धरणे मांडिले असे : तरि जगाचा सासुरवासु साहावा कीं ॥</div>
<div class="tika">टीका :- तेलियातें बोलाउं आदरिलें : कां जें बोलतां (बोलतेया) विक्षेप तैसा श्रोतेया नाहीं :O: दास्य करितां जे दुःख तें महाप्रसाद म्हणौनि घेयावें :॥: प्रतिबंध न करावा :॥: अन्यायेंविन कोपणें तो सासुरेवास : आणि ते सकळ व्यापारीं वेचे : मग घडि एकी तयांची : धरणें म्ह. सकळ संपत्ति त्यजौनि आपुलेया स्वार्था, लाभालागी तयांचें साहावें :O: ॥२२६॥</div>
<br>
<p>३५) असुखादि क्रियानिषेधपूर्वक भूतमात्रा अभयदान निरुपण (भूतमात्रा अभयदान) २२७-२३२ ६</p>
<div class="lapika">लापिका :- ऐसें जरि आणिकाचें साहावें तरि आपण कैसें वर्तावें पां? ना कव्हणा प्राणिमात्रा दुःखरुप शब्दही न बोलावा : ॥</div>
<div class="vachan">वचन :- ऐसे न म्हणिजे कीं गा भोजेया : प्राणियासि असुख होए ॥</div>
<div class="tika">टीका :- ऐसें न म्हणिजे गा भोजेया म्हणितलेयां जो शब्द पुढिला खुंपे तो न बोलावा : ते क्रिया न करावी : प्राणिया म्ह. इतर साधनीचा, अथवा मनुष्यमात्र : असुख म्ह. दुःख : हे माळिका : ॥२२७॥</div>
<br>
<div class="lapika">लापिका :- तरि काइ हेचि न करावें? ना हास्य उपजे ऐसी क्रिया देखिलेया कव्हणाचाही उपहास न करावा : ॥</div>
<div class="vachan">वचन :- ऐसे न म्हणिजे कीं गा डखलेया : पुरुषी क्षोभु उपजैल तेव्हेळी काइ कराल ॥</div>
<div class="tika">टीका :- ऐसें न म्हणिजे डखलेया म्ह. विपलाणें शब्द न बोलावा :॥: पुरुष म्ह. अंतर्यागिये बहिर्यागिये : क्षोभ म्ह. प्रस्तुतचि वोखटें करी :॥: हास्य (हांसें) उपजे ऐसें कार्य केलेयांही परि हांसावें ना : क्षोभ उपजैल म्हणौनि : परि संपूर्णा सामथ्र्यवंता, जाणतेया जरि क्षोभु उपजे तरि एरा काइ म्हणावे असे :॥: भीष्मदेव शापिले ; जयविजय शापिले क्षोभातवं : म्हणौनि क्षोभ कव्हणाचाही उपजों नेदावा :।I:०:I।: लीळाविग्रह, देवता : एकविरा :।: मार्तंडा स्त्री शौच दर्शन :।: पांचाळेश्वरीं आलिया :।: देवद्रोणीचिया :।: हातिवेनिसीं आलिया श्रीप्रभुसि :।: विंझुगाचिया देवता नवगावापासि दोघ दोघे बाइलेचेनि वेषें : ।७। एतुलें :॥: कामाख्या ; बहुडी ; आउसें ; संतोष ; अवडळ ; अवधुत ; परशनायक ; द्रावडदेशींचा संन्यासी ; कणेरी ; नागार्जुन ; जाळांधरी ; कान्ह ; लुइपाइ ; शिष्य दोघै ; सेंदुर्जनीची मासोपवासीनी तथा ब्राह्मण ; भोगरामीचा ब्राह्मण : ऐसें नाना वेषें विद्यावंत असति : चर्मकार, मातंगा स्थिती ऐसें : म्हणौनि त्रिविध अनिष्ट मनसा, वाचा, कर्तव्यें चुकवावें : कवण काइ ऐसें नेणिजे : आणि अव्यक्ता देवतांचीं स्वरुपे : म्हणौनि शारीर, वाचिक, मानसिक प्रतिकुळ मनुष्यमात्रेंसी तिर्यंचमात्रेंसी न करावें : कवण मनुष्य केसणें पात्र : कवण तिर्यंच केसणें पात्र हे नेणिजे : ॥२२८॥</div>
<br>
<div class="lapika">लापिका :- तरि जीवासि दुःख वाटे (होए) तेचि न करावें? ना देवतेसि संकोच होईल तेंही न करावें : ॥</div>
<div class="vachan">वचन :- ऐसे न म्हणिजे कीं गा डखलेया : देवतेसि निरोधु होए ॥</div>
<div class="tika">टीका :- ऐसें न म्हणिजे डखलेया म्ह. जेणें देवतेसि निरोध होए तो शब्द न बोलावा : ते क्रिया न करावी : हात न लावावा : जवळि न बैसावें : रज जावों नेदावें : निरोध म्ह. संकोच : ॥हे माळिका॥ : ॥२२९॥</div>
<br>
<div class="lapika">लापिका :- तरि काइ हेचि न करावें? ना पुढिलाचा नाशी प्रवेशें तें सत्यही न बोलावें : ॥</div>
<div class="vachan">वचन :- हा भटो : ऐसा सत्यही अर्थु न बोलिजे : मा एसणे असत्य तुम्हां कैसेनि बोलविले ॥</div>
<div class="tika">टीका :- पुढिलाचां मरणीं प्रवेशें ; पात्र भेदें ; तें सत्य कैसें : या वाटा चोर गेला : या कडे उदक असे :O: तैसेंचि भय : आपुला पदार्थ राखतां जें काही उपजत असे ; सुनें, मुंगी, गोरुवें एवमादिक तेथ दोष नाहीं : ॥२३०॥</div>
<br>
<div class="lapika">लापिका :- तरि काइ हेंचि न करावें? ना प्राणियाचा मरणी ठीं होए ऐसें भय विधीबागेंही नुपजवावें : ॥</div>
<div class="vachan">वचन :- ऐसे भय नुपजविजे कीं ॥</div>
<div class="tika">टीका :- जेणें शब्दें, जिया क्रिया पुढिला भय जने तें न करावें : ऐसें म्ह. क्रिया असंत : ॥२३१॥</div>
<br>
<div class="lapika">लापिका :- तरि काइ करावें पां? ना भयभीता प्राणियासि अभय देयावे : तृणादिकरौनि : ॥</div>
<div class="vachan">वचन :- तुम्हीं महात्मे कीं गा : तुम्हीं चतुर्विधा भूतग्रामा अभय देयावे की ॥</div>
<div class="tika">टीका :- मनें वोखटें न चिंती : वाचा न बोले : क्रिया न करी : हिंसेचां अर्थीं जीव मात्राचां ठाइं ईश्वरबुद्धी देखे : जाणो काइ तोचि दुखवला : कां जें सर्वात्मक म्हणौनि : चहू (चतुर्विधा) भूतग्रामा अभय दे तो महात्मा : एणेंचि महंत आत्मा जाला असे : हे माळिका : ॥२३२॥</div>
<br>
<p>३६) कानवाथरत्व निरुपण २३३-२३५ ३</p>
<div class="lapika">लापिका :- तरि काइ प्राणियासि दुःखचि नेदावें? ना जयासि जो धर्म उचित तयापासौनि काढावे ना : ॥</div>
<div class="vachan">वचन :- वोखटें केलें : ऐसे किजें : ऐसा प्राणियां धर्मापासौनि काढिजे ॥</div>
<div class="tika">टीका :- वोखटें केलें म्ह. करी तयासि प्रस्तुतिचि वोखटें मांडे : ऐसें किजे म्हणितलेया क्रिया असंत :।: ऐसा म्ह. अत्यंतिक : प्राणिया म्ह. पात्र : धर्म म्ह. वेध, बोध, त्याग, अनुसरण, चर्या, शास्त्र, प्रसाद, नित्यविधी, निमित्तविधी, भजन, सेवा, दास्य : काढणें त्रिविध : आपण मोडी : पुढिलाकरवीं मोडवी : मोडे तो उपावो करी : मोडणें दो परी : अभिलाषें, अभिमानें : ॥२३३॥</div>
<br>
<div class="lapika">लापिका :- तरि धर्मापासौनि काढावे ना एतुलेचि? ना कानवाथरही न व्हावें : ॥</div>
<div class="vachan">वचन :- बाइ : प्राणियांचेया इष्टा आड न एइजे कीं ॥</div>
<div class="tika">टीका :- प्राणिया म्ह. धर्मासि उदीत : इष्ट म्ह. इतराचें इष्ट : दर्शन, वेध, वेधवंताचा बोध, बोधवंताचें अनुसरण, अनुसरलेयाचि चर्या, चर्यावंताचे स्मरण, आर्ती, क्षेपणें, शास्त्र, प्रसाद : या आड न यावें : ये तो कानवाथर : प्रस्तुती वोखटें पावे : परत्रीं नरक : ईश्वरीं खंति : आपण न करी तयाहुनि पुढिलाचेया इष्टा आड येणें हें महापाप : ॥२३४॥</div>
<br>
<div class="lapika">लापिका :- तरि काइ आड न यावे एतुलेचि? ना प्राणियांचे दोष परमेश्वरपरायणासि कळले असति तेहीं परि आपण न संगावे : ॥</div>
<div class="vachan">वचन :- बाइ : प्राणियांचे दोष एथ न सांगिजेति : एऱ्हवीं एथौनि नेणिजे ऐसे काही असे : तरि का म्हणिजे ना : करीति ना : परि एथीचेया दर्शनाही न येति ॥</div>
<div class="tika">टीका :- दोष न संगावे म्ह. काइ : ना ईश्वर ईश्वरत्वें जाणत असति : परि मूर्तीवंता न संगावे : आइकतां खंति थोर असे : तियेतवं अनिष्ट थोर निफजैल : आणि ते सन्निधानींची क्रिया काइसेनहीं न फिटे : जयाची क्रिया तयाची खंति : सांगत असे तयाची खंति : म्हणौनि दोष कव्हणाचेही न संगावे : ॥२३५॥</div>
<br>
<p>३७) अंतदर्शनादि क्रियादोष निरुपण (अंत न पाहणे, गुण घेणे, विरोध न करणे) २३६-२३८ ३</p>
<div class="lapika">लापिका :- तरि दोष न संगावे एतुलेचि? ना अंत कव्हणाचाही न पाहावा : ॥</div>
<div class="vachan">वचन :- ऐसा अंतु न पाहिजे कीं ॥</div>
<div class="tika">टीका :- तीर्थ, देवता, पुरुष यांचा अंत पाहातां परत्र दोष हे काइ म्हणावे असे परि दृष्टीचि दोष : यथा नाथोबा ज्वर :O: ॥२३६॥</div>
<br>
<div class="lapika">लापिका :- तरि अंत न पाहावा एतुलेचि? ना भेटी जालेया दोष घेउनि न निगावे : काही तरि गुण घेयावा : परि एर नाचि : ॥</div>
<div class="vachan">वचन :- पुरुषाचेया ठाया जाइजे तरि तेथीचे काहीं एक गोमटे घेउनि निगीजे ॥</div>
<div class="tika">टीका :- गोमटें घेउनि निगावें : तरि वोखटें गोमटें नाहीं ऐसें मनुष्यचि नाहीं : गुण तो वातवेऱ्हीं गिवसावा : कां तो आपण न देखिजे : तरि रितेया तरि निगावे परि एर ना :O:I: हां गा : जयाचेया ठाया जाइजे तयाचिया काइ आबुलिया घेउनि जाइजति : म्हणौनि पुढिलांचेया ठाया जाइजे तरि तयाचा भलेतो पदार्थ नाभिलाषी तो उत्तम : अभिलाषी तो अधम : परि पदार्थ पाठीं लागतां : मां चोरुनि घेइजे, चेतन तरि चाळविजे तो अधमाचा अधम : तयाचेनि जळनेनि नरक होति : का ज्ञानिया थोर पात्र म्हणौनि :॥: पाहिजे म्ह. तयाचा आचार, विचार, शांति, निश्चळता, वर्तन : मग चर्चा किजे :॥: जेतुका गुण दिसैल : उक्तीत्रयाविन :।I: ॥२३७॥</div>
<br>
<div class="lapika">लापिका :- तरि काइ हेचि न व्हावें? ना स्वतंत्रा पुरुषासि निरोधु होए ऐसें बंधनादिकही न करावें : ॥</div>
<div class="vachan">वचन :- बाइ : महात्मेयां निरोधु न किजे ॥</div>
<div class="tika">टीका :- महात्मा हें उचित नाम : भाटीचे वसो : पक्षियें स्वतंत्र : उपनलेयां मनोधर्मा विषयव्यवस्था नव्हवे तो निरोध :O:I: विषयव्यवस्था नव्हउनि उरला तो निरोध :I: निरोध म्ह. दुःखरुप : शारीर, मानसिक : आतां मानसिक तो ऐसा : खंति आली असे, कां आवडी सरली असे, कां आणिके ठाइं चित्त वेचलें असे : उपजति कारणें : माझेया शिष्याकरवी म्हणियें करवीताति : आणि आपुलिया शिष्याचा मोहो नेणों केतुला : अमुकेया तमुकेया करितां तोंड सुकताये : माझी महिमा हाणताति : माझें बोलणेंचि नावडे :।: शारीर तो ऐसा : थोर वोझें बहुत चालणें : हीन म्हणियें बहुतचि : शक्ताअशक्ताची कणव नाहीं : करितां कां करी : अभिमानें : माझें घेतलें ना : एकां परत्रबुद्धी : तयां उपजे : कां जयादेखतां घेवों न ये तयादेखतां आग्रहो करी : एका बहुत आग्रह घेतां : जाला केवि जाणावा : तिये क्रियेतें आठवीत असे : तैं न करावा :।: महात्मा शब्द वेषासि वाचक : मोकळेंपणें : अभयदानी : महात्मा शब्द भितरा शांतीवाचक :।I: ॥२३८॥</div>
<br>
<p>३८) हिंसादि निमित्तदोष निरुपण (राजस तामस स्थान त्याग) २३९-२४२ ४</p>
<div class="lapika">लापिका :- तरि काइ हेंचि न करावें? ना जेणें पुढिलाचें चैतन्य पोळे तेंही विशेषे न करावें : तेणें परमेश्वर मुख न पाहाति : ॥</div>
<div class="vachan">वचन :- बाइ : हा प्राणियांचे चैतन्य पोळउनि आला असे : आतां एथौनि याचें मुख न पाहिजे ॥</div>
<div class="tika">टीका :- चैतन्य पोळौनि आला म्ह. एरें सकळ वाक्यें करीत असे म्हणौनि : एऱ्हवीं गेला ऐसें होआवें कीं :O: पद्मनाभीदेवाचें चैतन्य पोळिलेया मुख न पाहातिचि तरि बोधवंताचें चैतन्य, अनुसरलेयाचें चैतन्य पोळिजे ; नव्हते दोष घालिजति कपाळीं ; वर्में उघडीजति सभासाध्यीं ; एसणीं पात्रें पोळीजति तरि कैंसे तयाचें मुख पाहाति हें नेणिजे :॥: प्रकृती देवता संपादिली तया मनुष्याची खंति केलेयां देवतेची केली होए : तोष केलेया तोही देवतेचा केला होए : भिक्षुचिया खंति चैतन्या क्षोभ होए : भिक्षुचां ठाइं असंत तेणें नित्यनरकाचें बीज निफजे : हे माळिका :॥:०:I।: जीवमात्रीं ममता : साधनवंताचा अभिमान : दैवराहाटीचा अविःकार :।: जीवमात्री दुखवे : मनुष्याचां ठाइं पोळे : साधनवंताचा ठाइं क्षोभे : दैवराहाटीं जळे : ॥२३९॥</div>
<br>
<div class="lapika">लापिका :- तरि आपण पुढिलासि दुःख नेदावे एतुलेंचि? ना आणिक देत असे तैसा स्थानींही नसावें : एऱ्हवीं तेणें पापें कवळिजे : ॥</div>
<div class="vachan">वचन :- हिंसा वर्ते तिये स्थानीं महात्मेया असो न ये ॥</div>
<div class="tika">टीका :- हिंसा वर्ते म्ह. प्रस्तुत(ति) वर्तत असे, का मागा वर्तली होती, का पुढारीं वर्तैल तेथ नसावें : सानेया घर त्याज्य : चतुष्पदें आळी : जो गांवों आळीवत तो त्याज्य :।: भिक्षा करितां देखिली तरि करुनि सांडावा : आधीची येतखेवीं श्रुत का दृष्ट जालें तरि तेव्हेळीसीचि सांडावा : मनुष्याचेया सवेंचि सांडावा : श्रुतें दृष्टें : ॥२४०॥</div>
<br>
<div class="lapika">लापिका :- तरि हे पातकफळ कोठपर्यंत कवळी पां? जे तिन्ही स्थानेंपर्यंत कवळी : मग उत्तरोत्तर भेद : ॥</div>
<div class="vachan">वचन :- हे करी तेया नरक : धरी तया नरक : एक एकासि दे तया नरक ॥</div>
<div class="tika">टीका :- शस्त्र जेणें निर्मिलें तें जिये हिंसेचें जें उचित तेथ तो दोष : जैसें इळेनि मनुष्य मारिलें तो दोष मारितेया जाला : निर्मितेया नव्हे : मग अतिव्याप्ती : उत्तम, मध्यम, कनियेस : ईश्वरपर्यंत :॥: जेणेंविन जो व्यापार निफजेचिना ; पुरुष शक्य नव्हे तो अविरोधचि : मग प्रकृती, स्थान, काळ विशेष :O: ॥२४१॥</div>
<br>
<div class="lapika">लापिका :- तरि काइ तमोदोषेचि स्थान बाधक? ना रजेही होए : म्हणौनि उभय स्थान त्यजावें : स्वाभाविक दोषे अथवा अवांतरें : ॥</div>
<div class="vachan">वचन :- राजसे तामसे स्थानी नसावें ॥</div>
<div class="tika">टीका :- आपुलां ठाइं सत्व, निर्वेद, अनुताप चांग असे आणि वासनिकें भिक्षुकें भेटति ; भेटतखेवीं दर्शन, स्पर्शन, संभाषण जालेयां आणि रजाचे उल्लेख उपजति ; का तमाचे उल्लेख उपजति तरि तया भिक्षुतें वासनिकातें आणिका स्थाना नेइजे : तेथहीं उपजे तरि आणिका स्थाना नेइजे : तेथही उपजे तरि आणिका स्थाना नेइजे : तिन्हीं स्थानेंपर्यंत पालटीजति : आणि नुपजति तरि स्थानचि राजस का तामस ऐसें जाणावें :।: तीन स्थानें पालटिली आणि निर्वेदा, अनुतापा, आर्तीसि न ये ; सत्व नुपजे तरि तो भिक्षु का वासनिक राजस का तामस ऐसें जाणावें : रजोरुप मनोरथ उपजे तरि राजस स्थान जाणावें : तमोरुप तरि तामस जाणावें :॥: तैसाचि पुरुष जाणावा : तैसाचि काळ : तैसीचि क्रिया : पुरुष, स्थान, काळ, क्रिया यें च्यारि राजसें का तामसें ऐसा योग जाला तेथ सत्व कैचें उरैल :॥: पुरुष राजस का तामस तयाचेनि दर्शनें, स्पर्शनें, संभाषणें, रजोरुप तमोरुप मनोरथ उपजति : तयाचेया भेटीं मैळिजे : कां पां : निर्वेद, अनुताप, अनुशोच, आर्तीविन संपादित असे : म्हणौनि तयाचें राजसपण का तामसपण आपुलेनि दर्शनें, स्पर्शनें, संभाषणे, निरुपणें फेडावें : दुःख उपजवावें : मग पदार्थ घेयावा : जरि दुःख नुपजे तरि क्रिया न स्वीकरावी : सात्विका पुरुषाचेनि दर्शनें, स्पर्शनें, संभाषणें, निरुपणें, देणेन, घेणेन गेलें सत्व ये : अनिष्ट अविधी नाशें : निर्वेद, अनुताप, अनुशोच, आर्ती उपजे : स्मरणासि ये : स्मरणीं दक्ष होए : चर्ये (चर्चे) दक्ष होए : इंद्रियार्थ त्यागीं दक्ष होए : ऐसें अनुभवें जाणावें :॥: स्थान तामस म्हणितलेया तम उपजे : आलस्य, जाड्ये : तामस मनोरथ अखंड उपजे तरि मीं तामस ऐसे जाणावें : स्थानें उपजे हा स्थानाचा गुण :॥:०:॥: एक देश राजस ; एक तामस ; एक सात्विक : पूर्व पश्चिम उत्तर दक्षिण, चहु दिशांचे च्यारि गाव अनुभवीजति : जरि सत्वा न ये, रज कां तमचि उपजे, तरि तो देशचि सांडिजे :।: तैसाचि गावो सात्विक, राजस, तामस : पूर्व पश्चिम उत्तर दक्षिण, चहु दिशांची विजनें अनुभविजति : एक एकी दिशे च्यारि च्यारि विजनें अनुभविजति : जरि सत्वा न ये तरि तो गांवो सांडावा : तैसेचि विजन, भोजनस्थान, निद्रास्थान : झाडातळिली च्यारि दिशा अनुभविजति : सत्वा न ये ; रजोरुप का तमोरुप मनोरथ उपजति तरि तें झाड सांडिजे : तैसेंचि निद्रास्थान ; देउळाचिया च्यारि दिशा अनुभविजति : सत्वा न ये, मनोरथ उपजति ; सत्वा ये ते सेविजे ; एरें दोन्हीं त्यजिजति : तैसेंचि भोजनस्थान ; सत्वा ये तिये दिशे जेउं बैसिजे :॥: तैसेंचि मनुष्य ; उगलेमुगलेचि असे परि सत्वासि न ये : उल्लेख उपजति : अस्तित्वेंचि : एकाची अन्यवार्ता परि सत्वासि आणी : एकाचा निर्वेद सत्वासि नाणी :।: तैसाचि वासनिक तैसाचि अनुसरला वरवडे सात्विक परि भितरि रजें वेष्टिला असे का तमें तयाचेनि संबंधे सत्वा न ये :।: वरवडें राजस कां तामस ; भितरि सत्वें, निर्वेदें सींतला (सिवंतला) असे तयाचेनि सत्वा ये :।: जैसा वासनिक वरवडें तरि नाहीं परि भीतरें उजळला असे :।: तैसेंचि निरुपण : अर्थ तरि उत्तम असे परि सत्वासि न ये ; निर्वेदा, अनुतापा न ये ; अनुशोच, आर्ती नुपजे ; स्मरणीं दक्ष नव्हे ; तरि अक्षरें निर्बीजें जाणावी : रजें का तमें घोळली असति :।: लीळा आइकीलेया स्मरणासि न ये तरि तेंही तैसेंचि : प्रसाद तैसाचि : नमस्करितां सत्वा न ये, अथवा नमस्करणें न घडे तरि तोहीं धर्में आला नाहीं :।: विशेषाचेनि पदार्थें सत्वासि न ये, आणि सामान्यें पदार्थें सत्वासि येत असे तरि तो धर्में आला ऐसें जाणावें : विशेष स्थानें सत्वासि न ये, आणि सामान्य स्थानें सत्वासि ये तरि तें धर्में दाखविलें ऐसें जाणावे आणि धर्मेंचि देखिलें : ॥२४२॥</div>
<br>
<p>३९) अहिंसापूर्वक विधी प्रशंसा निरुपण (अहिंसापूर्वक विधी पालन) २४३-२४५ ३</p>
<div class="lapika">लापिका :- तरि हे सृष्टीव्यवस्थेचे हिंसा-दोष चुकवावे हे काइ म्हणावे असे परि सकळ पातकातें नाशितां जो श्रेष्ठ विधी तोहीं हिंसा-दोष चुकउनि करावा : ॥</div>
<div class="vachan">वचन :- एथीची सेवा ते भूतां अविरोधे करावी कीं गा ॥</div>
<div class="tika">टीका :- सेवा म्ह. मूर्तीनिष्ट व्यापार अथवा विहित तेतुलाही : हिंसा चुकउनि किजे तो अविरोध : ईश्वरे करविलेयाचा बाध नाहीं : आपण सुखदानी : कोण्हाही भूतां दुःख नेदीति म्हणौनि : दास्य करावें आणि हिंसा चुकवावी :॥:०:I।: विखो सेवी वासनिक जयासि लेंकरुं होए तयासि अनुसरणा न ये : कां पां : तया जीवासि जे सुख दुःख पावे, पाप पुण्य निफजे ; तया जीवासि जीणें मरणें तेतुलेया निमित्त तो होए : हें चेतन शस्त्र नव्हे : म्हणौनि व्यवहारुकालागी शांतिक पुष्टिक, नवसियें, जाप्ये करुं न ये :॥: म्हणौनि कव्हणाही जीवासि गोमटें चिंतू न ये ; मा करुं काइ येईल : तैसेंचि वीरु चिंतु न ये ; मां करुं काइ येईल वोखटें :॥: म्हणौनि भूता अविरोधें वर्तावें : गुंफा किजे आश्रयो धरिजे तरि करितां चतुर्विधा भूतग्रामासि शारीर मानसिक उपद्रो किजे : पाठीं तेथ अनेक जंतु निफजति : ते जंतु जंतुतें खाति : ते हिंसा होए : म्हणौनि आश्रयातवं एतुलें नरक निफजति : चिंचोरेया, दुधियाचिया बिया जाळिजति यातवं असंत निफजे : म्हणौनि निराश्रयां वर्तावें : आश्रयातवं जीवधर्म उपजति ; विकार उपजे : म्हणौनि आश्रयो झाडाचा, गावाचा, देशाचा, संगाचा, निमित्ताचा, गुरुकुळाचा, वासनिकाचा न धरावा : आश्रयातवं ईश्वरीची आर्ती सरे : म्हणौनि आश्रयो ईश्वराचा धरिजे :।I: ॥२४३॥</div>
<br>
<div class="lapika">लापिका :- तरि ऐसिया निगुती केलेया काइ होए पां? ना प्रस्तुत अपूर्व विधीते सुची : ॥</div>
<div class="vachan">वचन :- विधी करिता विधी स्फुरे ॥</div>
<div class="tika">टीका :- करितां स्फुरे तरि अश्रुतासि स्वोक्ती ते कैसी : आणि जवळीके निषेधे ठाउनि काढणें : यें दोन्हीं दुषणे : म्हणौनि समग्र श्रुत होआवें : मग मैळलेपणें, का राभस्यें, का वाक्य विरोधें इतिकर्तव्यता उभी ठाके : जैसें श्रमनिवृत्ती तरि करावी आणि हिंसा चुकवावी :O:०:O: स्मरणापासौनि निमित्तविधी थोर : कां जें करितांचि विघ्न आलें कीं : तरि निमित्तविधी हा आंगरखा : निमित्तविधीआंत अनुषंगिक स्मरण आति : परि एरांत नाहीं : आणि दास्य मोचक हें अतिव्याप्ती : सन्निधानीं असन्निधानीं :O:०:I।: दास्य मोचक म्हाइंभटाप्रति निरुपिलें : तो दास्यरुप व्यापार पाहार दिस करवीति :।: खडकुलिये सांडोवा : पाहार दिस व्यापार :।: हिवरळिये वृंदावन : उदयाचेया पूजावसरानंतरे विहरणा बीजे करीति : पाहार दिस दास्य :।: जुंझवीति, धाववीति, पव्हवीति ; पाषाण वाहावीति, फोडवीति अथवा निरुपण करीति परि पाहार एक : पाहारा दिढा बिढारा बीजे करीति :।: एणें न्यायें पाहार दी निरुपण करावें : पाहार दी ऐकावें : पाहार दी (दीचि) मनन करावें : पाहार एक चर्चा करावी : पाहार एक जिज्ञासा करावी : तयाचि परी पाहार एक स्मरण करावें : एतुलेनि स्मरणें संबंधा क्षेपक होए चौथेनि पक्षें : आठ पाहार स्मरण करितां सा पाहार लेखीं लागति तो उत्तम : च्यारि पाहार लेखीं लागति तो मध्यम : दोनि पाहार लेखीं लागति तो कनियेस : पाहार लेखीं लागे तो चौथा पक्ष : तो करावाचि :।I: ॥२४४॥</div>
<br>
<div class="lapika">लापिका :- तरि काइ अपूर्व विधीते सुचवी (सुची) एतुलेचि? ना अवश्य भोग्य जो अविधी तयातेही नाशीं : ॥</div>
<div class="vachan">वचन :- विधी अविधी परिहरे ॥</div>
<div class="tika">टीका :- विधी अविधी परिहरे म्ह. नित्यविधी नाशिता नव्हे : तो आत्मनिष्ट : यथा वज्रकिटकिये सेकु : तैसें आनें उपायें आन न नसे : यथा आपण जेविलेयां अंतराळ नव्हे : आणि तोचि करितां निफनलें की : तरि विदेशीं निमित्तविधी कैचा : तेथ आर्ती, निर्वेद, अनुताप, (अनुशोच,) प्रसादसेवा हें सांगाती दिधलें परमेश्वरें :॥:०:I।: विषयग्रस्ता पुरुषासि अथवा अविधी खादलेयांसि स्मरण क्रिया नव्हवे तेणें जेतुलाहीं प्रसाद ; जेतुलीं स्थानें ; जेतुलें प्राप्त त्यागिये पुरुष ; जेतुलेंहीं वासनिक, सेवक, भजक, साद्रव, भावाळु ; हे अवघेही आठवीजति : एतुलेनि स्मरणासि येईल : केवि : महादाइसें द्वारावतिये गेली तेणें आत्मज्ञान जालें म्हणौनि : आणि वोटे गोटे नमस्करणिये म्हणितलें म्हणौनि : आणि पांचाळेश्वर अदर्शनीं भटा सिक्षापण केलें म्हणौनि : ऐसें स्थान सामथ्र्यवंत : वोखटें चुकवावेया आणि गोमटें घडवावेया :।I:०:I।: सांडोवेनि औदास्य परिहरलें : एथ क्रिया करुं आदरावी ; खंति जाए : ॥२४५॥</div>
<br>
<p>४०) अस{त्क्रयाभिनिवेषे पश्वादि निदर्शन निरुपण (आरूढपतित) २४६-२४८ ३</p>
<div class="lapika">लापिका :- हो कां : तरि ऐसा विधी असतां जीवासि अविधी कां पां घडे? ना जाणौनि ऐसेया विधीतें लंघौनि पशुधर्मीं वर्ते तेणें : ॥</div>
<div class="vachan">वचन :- एकु ग्रामपशु : एकु अरण्यपशु ॥</div>
<div class="tika">टीका :- ग्रामपशु म्हणिजेति तयाचेचि व्यवहार : मरण भय न देखे : पापापुण्याचें ज्ञान नाहीं : तैसाचि मोहो : तथा विषयसेवा : परि चांग (चांगा) विद्वांसाही : मग एथीचाहीं जाणौनि तैसेंचि करी तोही तोचि :O: ॥२४६॥</div>
<br>
<div class="lapika">लापिका :- तरि काइ ऐणेंचि ऐसें करी? ना कृमित्वेंही करी : ॥</div>
<div class="vachan">वचन :- एकु अमेध्यकृमी : एकु विषयकृमी ॥</div>
<div class="tika">टीका :- कृमी म्ह. तोचि पुरुषार्थ : या बाहिरी पडैन तरि मरैन कीं : म्हणौनि दुर्लभ : ॥२४७॥</div>
<br>
<div class="lapika">लापिका :- तरि काइ सकळही जीव ऐसेंचि वर्तति? ना क्रिमीतुल्य तें : ॥</div>
<div class="vachan">वचन :- अमेध्यतुल्य विखो तो कव्हणासि दुर्लभु : जे कृमीतुल्य पुरुष होति तयासिचि कीं ॥</div>
<div class="tika">टीका :- अमेध्यतुल्य विखो म्ह. तया सम जो विखो : जे कृमिसमान पुरुष होति तया दुर्लभ : यथा दुःकाळीं भणंगा अन्न :O: ॥२४८॥</div>
<br>
<p>४१) पुरुषभेदे अंतराय फळ निरुपण (त्यागिये : पुरुषभेदे अंतराय फळ) २४९-२५१ ३</p>
<div class="lapika">लापिका :- हो कां : विषयात्मक तें ऐसें वर्तति तरि एर काइ पां? ना जें ईश्वरार्थीये तें अनिष्टातें सांडौनि इष्टचि अंगीकरीति : ॥</div>
<div class="vachan">वचन :- एकु मळत्यागिया : एकु अनिष्टत्यागिया : एकु स्वतेव जाए तेव्हेळी सांडी ॥</div>
<div class="tika">टीका :- एकासि उपक्रमान्त नावडे : एक आवडौनि अनिष्ट म्हणौनि सांडी : एक लोभिया मोकलूं न सके : मग निमित्तापगमीं त्याग वासनेचा : दुसरें : आणिक उद्यम करी : आणि तेही करितां न मिळे सेवटपर्यंत मग सांडी : वासना हा चौथा :O:०:I।: कानवाथराचेनि दृष्टांते जडा चेतना पदार्थासि आणि पुरुषासि अंतर पाडीति : तरि अपूर्व कैसा मिळों देति : स्वतेव जाए तेव्हेळी सांडी तो निमित्तापगम ईश्वर पाडीति जयाची कणव तयासीचि : एक अनधिकारेंसी अनुसरला, एक अवघेनि अधिकारेंसी अनुसरला ; अनाधिकाराचा तो दोष नाशीत असे आणि एरांसि नासू सरलें : गोमटें लावीत असे : तें जाति आनचि ; एर आनचि : जैसी प्रेमियाची आन ; ज्ञानियाची आन :।I:०:I।: चर्मकारीं स्त्री कुहिला विषयो सांडिला गोसावियांचेया चाडा ; तयातवं दृष्टी आनंद लाधले ; लोकी ईश्वरत्वें मान्य जालें : पूजापुरुस्कार होति : देहासि छेद भेद न प्रभवति एसणें सामथ्र्य जालें : मां बोधवंत परमेश्वराकारणें विषयो सांडी तयासि काइ देति तें नेणिजे : परि जीवासि कुहिला विषयो न संडे :।: अनुकुळतेतवं वासनिक अविद्या जेथ वेच तेथौनि फिसफिसा होए : धर्म टेळी मिळति : कानींहीं पडति : ॥२४९॥</div>
<br>
<div class="lapika">लापिका :- ऐसाही पुरुषभेदें अल्प अनिष्ट सेवी तरि काइ होए पां? जें एका पुरुषासि उपसाहाति : एकासि अंतरायातें सुची : ॥</div>
<div class="vachan">वचन :- केतुले एक अनिष्ट उपसाहाति : एका केतुलेया एका अंतरायाते जनी ॥</div>
<div class="tika">टीका :- अनिष्ट म्ह. इष्ट नव्हे तें : अनुसरण न भंगौनि एकां पुरुषां उपसाहाति तेणें आणिकां अंतराये : मग एकां ईश्वरीचिया खंति : एकां पदार्थाचिया थोरिया : एका पुरुषाचेनि काचेपणें : मग उपसाहिलें हाही अंतरायचि कीं : आपुलेनि अवसरें भेटि देति : एरा अंतराय : तयां सृष्ट्यंतर : :O:०:I।: अंतरायाचेया विषयो : गोमटें हें वरप्रधान : एकेचि वचनें गोमटें : मग घटिका (घडिया) दों चा स्वीकरणिये : मग वास पाहिलेयाचा : आपणपें देईल तया आपणपें दिजैल म्हणितलें : पाठीं दिजैल तें सांगितलें : आणि आतांचि दिधलें सर्वशक्तींसीं :।I:O: एक प्रमादिया : एकां उपसाहिलें : एकां अंतराय : एकां फळाचें अंतर होए : :O: सकळ अनिष्टा विषयोचि कारण : हिंसा, कथन, विपरीत : अंतराये जेतुलेयां बोध अथवा मार्गवेध तेतुलें लाभति : ॥२५०॥</div>
<br>
<div class="lapika">लापिका :- तरि अंतरायाचा अवधी कवण पां? ना मोक्षासम पद पावे तो : ॥</div>
<div class="vachan">वचन :- योगभ्रष्ट तो शाश्वतसम लोकांते पावे ॥</div>
<div class="tika">टीका :- योग भ्रंशला परि पुसला नाहीं : यथा पोथी : अवघेया वचनाची कोर कोर ठाकली : जीव नित्य होए परि शाश्वत नव्हे : षड्विकाररहित ऐसा मोक्षचि होए : मग तया सम जेणें गुणें :O: अनुसरणे जो दुःखाचा केरु फिटला तो गेलाचि : एसणी खंति ईश्वरा आली परि तेणें तें न भंगे : तवं कुमरत्व न वचे : जैसा रावो रुसलेयां प्रधान सात सुरवाड करी परि दुःख न संपादी :O:I: शाश्वत म्ह. सुखासि केधवांहीं उणेपण नाहीं : अशाश्वत म्ह. सुख उणें : केतुलें एकसारिखें :I:०:O: शोधीचें : लोक म्ह. बहुतां समावेश : लोकस्तु भुवने जने : :O:I: परमेश्वर अनिष्टीं न घलीति परि नरकाचें साधनही नेदीति : दृष्ट व्यवहरण : तेणेंविन तें न घडे : तें आर्जित : ॥२५१॥</div>
<br>
<p>४२) अविहितक्रियान्यासपूर्वक विहिताचारे दुःखाभाव निरुपण (परमेश्वराज्ञापालनपूर्वक अनुसरण) २५२-२५७ ६</p>
<div class="lapika">लापिका :- हो कां : अल्प अनिष्टें जरि एसणा अंतराय तरि पुरुषें काइ करावें पां? ना इंद्रियार्थें वागारा ढिला न करावा : एऱ्हवीं सृष्ट्यंतरही होईल : ॥</div>
<div class="vachan">वचन :- ऐसे गा जीव : जीवाचा वागारा नावेक ढिला करो न ये : जरि केला तरि आनौनि आन करिता वेळुचि न लगे ॥</div>
<div class="tika">टीका :- वागारा म्ह. आठवरा घोडेयाची जाति : जयाचिये आज्ञेआंत जो असे तेणें ढिला तयाचा न करावा : आणि आपुला आपण ढिला न करावा : सरळी नेदावी : न लोटे तरि मीठ घेइन, दुसरा पदार्थ नेघेचि ऐसी रेघ काढावी : यथा भटांची आज्ञा ली पुसिली :O:I: ऐसे गा जीव म्ह. सोडितखेवी आनौनि आन करीति : घोडा जवं वागारा आळिला असे तवं मार्गें चाले : ढिला होए आणि वाट सांडी : वेगांचि कडां घाली : जयासि अनुज्ञा तेतुलेनि न राहे : वरणें पास्तें(नि) न गमे : मग वडे मांडे तयापरते पाहे : ॥२५२॥</div>
<br>
<div class="lapika">लापिका :- तरि काइ इंद्रीयार्थेंचि अंतराय होए? ना जेतुलें निषेधाचरण तेतुलेनिही होए : मग क्रियाभेदें जाणावें : म्हणौनि वारिले तें न करावें : ॥</div>
<div class="vachan">वचन :- एथौनि वारिले ते न किजे कीं ॥</div>
<div class="tika">टीका :- वारिलें म्ह. निषेध : अनिष्ट : अविधी : हिंसा : अन्यधर्म :O: वारिलें केलेयां दृष्टीं दुःख : परत्रीं नरक : तरि उगाचि असैल म्हणौनि म्हणितलें करावें :O:०:I।: सासार्जुना श्रीदत्तात्रेयप्रभु वर दिधला तो परशुरामें कैसा वधिला : देवतीं वर दिधला तो गोसावी सिद्धी नेति : तरि गोसावी वर दिधला तो देवता कैसा सिद्धी न नेति : कान्ह काइ बहुडियेतवं जाए : तो गुरुपसि अधिकवृत्ती वर्तिनला तया अविधीतवं पिंड गेला : तैसें सासार्जुन काइ परशरामें वधिजे : परि तेणें श्रीदत्तात्रेयप्रभुंची आज्ञा भंगिली म्हणौनि परशुरामातवं वधवला : तैसी ईश्वरीची आज्ञा भंगिली तरि दृष्टीं देहघात होए : जरि देह वाचलें नरक निफजावेयाचेया हेतू : तरि तिन्हीं ताप पावती आणि अदृष्टीं तरि ईश्वरीचि कणव तुटें ऐसें होए : वरातवं एसणीं हिंसा निफजली तरि विज्ञान देते तरि काइ निफजविता :।I:०:॥ मत्तद्रव्ये न सेवा गा म्हणितलें : पुढति पुढति वर्जिलें : कर्मराहाटीचेया जीवां बुद्ध्युत्पादकत्व न करितिचि : ईश्वरीचे कुमर, धायरे, सोयरे जुंझजुंझो मेले : आणि गोपिका भिलीं नेलिया : एसणें अपयश स्वीकरिलें : विश्वाप्रति उदेवो जाले : मां ज्ञानियासि काइ करीति : म्हणौनि ईश्वरासि उतराइ हों नेदावें : कुमरांसि यादवांसि दृष्टीं आयुष्य, भविष्य राज्य तुटलें : परत्रीं गोत्रवधाचें नरक जालें : तरि आतां मत्तद्रव्य काइ करील ऐसें नेणिजे : म्हणौनि ईश्वरे वारिलें तें न करितां दृष्टीं अपयश, दैन्य, शारीर मानसिक दुःख, देहघात, परत्रीं नित्यनरकाचें बीज न घडे :॥:०:I। मानसिक, वाचिक, शारीर अनुचित क्रिया करितां लाज थोरचि होआवी ; आणि भय थोरचि होआवें : कां पां : बहुतें देखतें असति म्हणौनि : अतीत, त्रिकाळज्ञान ऐसें बहिर्यागीचे अनंत : दुरदर्शनिये, दुरश्रवनिये ऐसें अनंत विद्यावंत : देवतां(चिया) अनंता महासिद्धी जालिया असति ऐसें एक्यांसी कोडी एक लक्ष पंचवीस सहस्त्र नव : एतुलिया देवता आणि एतुलेचि फळिये : आणि पाप फळिये :।: ग्रहो, झोंटींग, भूतें एहीं अनंतें : सकळ ब्रह्मांडव्यापक चैतन्य आणि गोसावियांचें बहिर्यागिये, दुरदर्शनिये, दुरश्रवनिये, विद्यावंत, देहविद्यावंत, अपरोक्षज्ञानियें, सामान्यज्ञानियें, विशेषज्ञानियें, प्रेमिये अनंत : एतुलें अनंत अवतारांचे अनंत देखत असति : आणि अनंत अवतार देखत असति : आणि व्यापक स्वरुप देखत असे श्रीचक्रधरारायाचें : विद्यमान आमुचे गोसावी देखत असति : श्रीदत्तात्रेयप्रभु देखत असति : म्हणौनि त्रिविध अनुचित क्रिया करितां एतुले देखत असति : माळेकाराचेनि दृष्टांते दुःख भोगितां एतुलेयांही घृणा नुपजे : ईश्वर अवतारा कणव नुपजे : आमुचेयाहीं गोसाविया आदिकरौनि : म्हणौनि त्रिविध अनिष्ट चुकवावें : चांग प्रयत्न करावा : गोसावियातें विनवावें : एतुलेनि न निफजे : ॥२५३॥</div>
<br>
<div class="lapika">लापिका :- तरि काइ निषेधाचरणेचि होए? ना विधीभंगेही होए : म्हणौनि म्हणितलें ते करावें : ॥</div>
<div class="vachan">वचन :- तुम्हा एथौनि म्हणितलें ते करणिये कीं गा ॥</div>
<div class="tika">टीका :- एथौनि म्ह. परमेश्वरें : असतिपरीचेनि वचनें : म्हणितलें म्ह. विधी : निषेध चुकउनि : जिये समइचें जें करण तें करावें : म्हणितलें केलेयां दृष्टीं यश, अदृष्टीं तोष, योग्यता, दक्षता, कणव उरे :।I:०:I।: परमेश्वरें म्हणितलें ते म्हणितलेयांत : वारिलें तें अनिष्टांत : यावेगळें तें चातुष्ट्यांत : आणिकाचें एक घेत असे तरि निमित्ताचें(ची) दोनि घेयावीं : घेणें, नेघणें, करणें तिन्हीं प्रितीचि करणें : विधानें उपशांति : यावेगळें हिंसा चुकउनि करावें : आणिका देत असे तयाचेयाहुनि निमित्तासि देणें : अवस्थे-अनुरुप :॥: दासरुवें जेधवां जें म्हणति तेचि करावें कीं :।: सेण फेडावें : गुसळण सांडावें : झाडाचा कांटियेचा आश्रयो न धरावा : आमुका काळ एथ असैन ऐसें न करावें (म्हणावें) : ॥२५४॥</div>
<br>
<div class="lapika">लापिका :- हो कां : ऐसें हें जीवाचि करवी करविताति तरि आपण काहींचि न करीति आणि काइ? ना देवें करावें ते पूर्वीचि केले असे ; इष्टानिष्ट प्रकाशक ज्ञान ते : मग हे जीवकरणिये होआवें : ॥</div>
<div class="vachan">वचन :- देमती : देवें करावें तें केलें : पुरुषें करावें तें ठेलें ॥</div>
<div class="tika">टीका :- देवें करावें तें केलें म्ह. बोध हा दैवाचा (देवाचा) कड : तरि अधिकार पांताति कीं : ना जीव पात्र जालेयां ईश्वरा कवण उपयोग :।: पुरुषें करावें तें ठेलें म्ह. अनुसरण हा पुरुषाचा कड : ॥२५५॥</div>
<br>
<div class="lapika">लापिका :- तरि जीव करणिये ठेलेया इष्टफळ अंतरे एतुलेचि? ना भोगिता अंत नाहीं इत्यादिकां दुःखातेही पावे : ॥</div>
<div class="vachan">वचन :- भोजेया : एथ अनुसरिजे : ना तरि ऐसेया अधोपरिचेया वृक्षा होइजैल गा : मग अनंत काळ दुःख भोगीजतचि असिजैल ॥</div>
<div class="tika">टीका :- दाइंबातें दृष्टी सुनि कणव आली : परमेश्वरे सारिखें अनिष्ट गुणविशेषें उपसाहिलें : अधोपरिचेयाचें आंदोळणें तियेचि काळीचें : मग रितुचे (ऋतुचें) ; तोडणें :।: अनंत काळ म्ह. अशक्ता चिरकाळ दुःख होए : एर गुळभेली :O:I: ईश्वरीचिया चाडा ननुसरति तरि भयाभेणे तरि अनुसरति या हेतू दाखविलें : अनंत काळ म्ह. ऐसीं दुःखेंहीं अनंतें आणि एक एकीं दुःखीं काळहीं अनंत :।I: ॥२५६॥</div>
<br>
<div class="lapika">लापिका :- म्हणौनि ऐसेया दुःखातें नासावेया तरि जीवें हेचि करणिये करावें : ॥</div>
<div class="vachan">वचन :- बाइ : एथीचेया होइजे तै चुकेति ॥</div>
<div class="tika">टीका :- अनुसरणासरिसें अनारब्धाचे डोंगर गेले : उरले कवडेया भोग : देहीं तादात्म्य नसौनि : मग वासनिक दास्य करी भोग उणा : तैसाचि इतराही :॥: एथीचेया होइजे म्ह. अनुसरलेयां सकळ दुःखे चुकेति : ॥२५७॥</div>
<br>
<p>४३) आप्तत्वपूर्वक जीवदोषी गुणोद्भवे अनुसरणफळकार्य निरुपण (आप्तत्वपूर्वक झाडिपुसि) २५८-२६१ ४</p>
<div class="lapika">लापिका :- ऐसें पुनःपुनः म्हणतां जीव कां पां न करीति? ना ईश्वरीं आप्तभावो नाहीं म्हणौनि : ॥</div>
<div class="vachan">वचन :- आप्ताचे वाक्य लागे ॥</div>
<div class="tika">टीका :- आप्ताचें वाक्य लागे म्ह. जेणेसीं आपुलेंपण, हितक्षबुद्धी तयाचां शब्द घे : शिकवण आइके : ॥२५८॥</div>
<br>
<div class="lapika">लापिका :- तरि ईश्वरी आप्तभावो कां पां न धरीति? जे जीव दृष्टार्थिये म्हणौनि : पुरुषभेदें झाडीपुसि होआवी एऱ्हवीं त्रसति : ॥</div>
<div class="vachan">वचन :- जीव झाडिले पुसिले वाहाति : त्रसले तरि जाति ॥</div>
<div class="tika">टीका :- जीव म्हणितलेया (म्हणिजे) स्वार्थपर, दृष्टार्थिये : झाडणे म्ह. शब्दें संजोगिनी : सिनला, भागला म्हणणें : पुसणें म्ह. क्रिया पापतवणे (प्राप्तवणें) : सीनभाग हरणें : पदार्थें, कार्ये : हे माळिका : ॥२५९॥</div>
<br>
<div class="lapika">लापिका :- तरि स्वार्थिये हाचि दोष? ना अज्ञानही होति : म्हणौनि परिहार न वचे तो नेदावा : ॥</div>
<div class="vachan">वचन :- उगे असा गा मंडळीका : जीव जीवा काइ परिहारु असे ॥</div>
<div class="tika">टीका :- ॥माळीका॥ उगे असा गा मंडळीका म्ह. अन्यथाज्ञान गेलेयां परिहार नेदावा : जीव जीवा म्ह. एर एरां : अज्ञान : परिहार न वचे तरि काइ नेदावा : ना जो जाए तो देयावा : जीवदशा गेलेयां जाए : तैसें कार्य किजे तरि जाए : कां जें सत्यार्थ प्रकटें म्हणितलें : ॥२६०॥</div>
<br>
<div class="lapika">लापिका :- तरि इत्यादिक जीवाचा ठाइं दोष असतां ईश्वर कां पां नुपेक्षिती? ना ऐसेया दोषातें नासी ऐसा गुणही असे म्हणौनि : ॥</div>
<div class="vachan">वचन :- म्हातारी तमाचा मोटाळा गा : परि एकचि निके जे एणेंविन गतिचि नाहीं ॥</div>
<div class="tika">टीका :- बाइसें जें तम भोगिति तयाचा दोष तरि होए परि एरें गुणें जळौनि जाए : जैसी तनाची वल्है : गति म्ह. चालणें कुंठलें : वोखटा शब्द आइकिला देह तेथचि पडिलें : आत्मा दुरि पातला : मग बाइ बाइ म्हणौनि थोरी शब्दीं बोलाविलें : ऐसा गुण असिला तरि मोटाळा काइ करील : ॥२६१॥</div>
<br>
<p>४४) अतिशये गुणदोष निरुपण (त्रिविध साह्य) २६२-२६४ ३</p>
<div class="lapika">लापिका :- ऐसें जीवाचे करणिये जरि जाले तरि परमेश्वर काइ करीति पां? ना सुखियां श्रीमंताचा ठाइं सर्वोत्तम देह देउनि पुनरुपी आपुला संबंध देति : ॥</div>
<div class="vachan">वचन :- सुखिया श्रीमंताचां घरी पुरुषु होउनि जन्मति : मग बारा वरिखा संबंधु नेदुचि न ये ॥</div>
<div class="tika">टीका :- स्त्रियांचा ठाइं प्रकृती दोष : जीवधर्मांचे बाहुल्य : आढाळ व्यापार : रात्रीं : भटां बारा वरुषें भक्ता जाति या आज्ञा : एरें जैसा तोष उपजविला : आपुलिया प्रवृत्ती देति तोही अंतरायचि : देहांतर नाहीं एतुलेचि :O:०:॥: सुखी म्हणिजेति तिन्हीं ताप नाहीं : श्रीमंत म्हणिजेति कव्हणी पदार्थ उणा नाहीं : तेथ जन्मविती हें सांगितले : संबंध म्ह. योग : नेदूचि न ये म्ह. द्वादशावरुती घडी जावों नेदीति : देणें अगत्य : ॥२६२॥</div>
<br>
<div class="lapika">लापिका :- तरि ऐसें जीव करणिये जीवचि करीति आणि काइ? ना तेथही प्रथमकाळी देवतांची कर्माची त्रिविधिता ऐसें साह्य परमेश्वरचि करीति : ॥</div>
<div class="vachan">वचन :- मार्गी प्रवर्तलेया पुरुषा अनुकुळा : प्रतिकुळा : उदासा देवता होति ॥</div>
<div class="tika">टीका :- ज्ञानपूर्वक जो अनुसरे तो प्रवर्तला : तयासीचि देवतांची कर्माची त्रिविधता : प्रतिकुळा विघ्न करीति : आमचां हातौनि गेला : आम्हांपसि आतांचि थोर जाला म्हणौनि :॥: उदासा दोन्हीं न करीति : निकें वाउर : कां जें तयाचेया विघ्नासि आर्ह नव्हे : कां तयाचें विघ्न थोर ; हा साना : यथा धाकुटेयातें वडील हाणें तरि दंडासि ये : ब्रह्मादिका वरुतिया उदासा : इंद्रादिकापासौनि प्रतिकुळा, अनुकुळा : स्त्रिया प्रतिकुळा : पुरुष अनुकुळ : हा सेलेचा वाटा परमेश्वरें दिधला कणवा करुनि : कां जें दोष प्रबळ : गुण सकृत : आणि प्रतिकुळा समर्था तरि जीवासि उरीचि नाहीं : हे माळिका :O: अनुकुळादिकांचें साह्य तें कार्ये मनोधर्में :O:I: देवता म्ह. उचित प्रकाशिलें : पुरुष म्ह. स्वतंत्र : कर्मराहाटी देवतांसि क्रिया वाटलिया असति : दैवराहाटी विघ्ना आर्ह जालेयां प्रतिकुळा विघ्न करीति : जियेचि वरिपडा होए तेचि करी :।I: ॥२६३॥</div>
<br>
<div class="lapika">लापिका :- तरि काइ प्रथमकाळीचि करीति? ना देश काळादिकेही करीति : ॥</div>
<div class="vachan">वचन :- देश : काळ : वर्तमानाचें साह्य आति ॥</div>
<div class="tika">टीका :- देश म्ह. विदेशादिक : मग तेथचेचि प्रदेश विशेष : काळ म्ह. प्रातःकाळ, मध्यान्हकाळ, ॠतुकाळ, दुःकाळ, सुकाळ : वर्तमान म्ह. तुरकाचें मान, दंद, व्याज, देहीचे रोगादिक : या जडांचेंही एक साह्य आति :O: ॥२६४॥</div>
<br>
<p>४५) विरक्तीप्रशंसापूर्वक वाक्यपालनतोष निरुपण (विरक्ती प्रशंसा : वचनपालनतोष) २६५-२६७ ३</p>
<div class="lapika">लापिका :- ऐसें ईश्वर साह्य करीति परि ऐसेया करणियासि प्रथम करण जें ज्ञान तें राखौनि इत्यादिक चतुर्विध करणिये करावें : ॥</div>
<div class="vachan">वचन :- रडिजे ना कीं गा : रडिनलेयां काजळी पडे ॥</div>
<div class="tika">टीका :- काजळी शास्त्र राखौनि आर्ती उपजवावी : काजळी पडिलेयां आर्ती जाए :।I:०:॥: काजळी म्ह. दिवेयाची उपपत्ति : काजळिया प्रकाश मालवे (मावळे) तैसे उमट, प्रज्ञा, मेधा जाए ; स्फूर्ती जाए ; मनन जाए ; शास्त्र विसरे : हे माळिका : ॥२६५॥</div>
<br>
<div class="lapika">लापिका :- तरि काइ हेंचि होआवें? ना सर्वार्थीं विरमताही होआवी : ॥</div>
<div class="vachan">वचन :- खरुज खाजविना तो विरक्त ॥</div>
<div class="tika">टीका :- ॥माळिका॥ खरुज खाजविलेयां काइ होए : देहाची आस्था : निरोध असहाणेपण : अभुलपण : वचनभंग : सुख घेणें थोडें : परि प्रसउनि थोरासि आणील :॥: ऐसा सुख दुःखी घेपवेना तो विरमला : ॥२६६॥</div>
<br>
<div class="lapika">लापिका :- तरि ऐसेनि करणिये काइ होए पां? ना प्रस्तुती ईश्वरासि तोष होए : म्हणौनि ऐसें करणिये पुरुषें भावे स्त्रियां अवश्य करावें : ॥</div>
<div class="vachan">वचन :- एथौनि म्हणितले ते म्हातारियेसिचि घडले ॥</div>
<div class="tika">टीका :- म्हातारियेसि घडलें म्ह. वचन पाळिलेयाचा तोष : आज्ञा पाळिजे याचि नावें अनुसरण : हे माळिका : ॥२६७॥</div>
<br>
<p>४६) स्त्रीदेहोचिताचरण रक्षण निरुपण (स्त्रियांचा आचारधर्म) २६८-२७७ १०</p>
<div class="lapika">लापिका :- परि स्त्रियांनी विशेषें तारुण्यादिक देहधर्म लोपौनि वृधत्विचे अंगीकरुनि कुचिळ मळिन असेव्य ऐसें होउनि असावें : ॥</div>
<div class="vachan">वचन :- अभोक्त्या म्हातारीचेया परी असावें ॥</div>
<div class="tika">टीका :- अभोक्तेया म्ह. तारुवा-कारुवासारिखें वस्त्र, देह : ब्राह्मणाचेनि वेषें हिनासि बोलों न ये : आणि ब्राह्मण कैवार घेति : आणि वेषाभेण काहीं अन्याय रहाटो न ये : लोकाभेणें :।I: ॥२६८॥</div>
<br>
<div class="lapika">लापिका :- तरि काइ भलतेथ असावें? ना जनपदीचि निस्पृहता स्थान पाहुनि असावें : ॥</div>
<div class="vachan">वचन :- स्त्रिया सजन विजन होआवे ॥</div>
<div class="tika">टीका :- सजन म्ह. लोक आपणेयातें देखें ऐसा ठाइं विजन बाइयांसि : दुरी गेलेया प्रमाद : स्त्री एकली भलतेया टाकीति : हे माळिका : ॥२६९॥</div>
<br>
<div class="lapika">लापिका :- परि कपाटादिकी आवरण स्थानीं नसावें : ॥</div>
<div class="vachan">वचन :- कवाडाचां देउळीं न बैसावें ॥</div>
<div class="tika">टीका :- कपाट (कवाड) देउळ म्ह. चौभुजीं उघडे : एऱ्हवीं आपण आणिकातें देउळाहीं आंत न देखिजैल कीं :O: तैसेंचि बाइयांसि झाड : कां वोसरी : कवाडाचें निराकरण पाउसाळा : दोघीं बाइयावांचौनि सांघातचि नाहीं : ॥२७०॥</div>
<br>
<div class="lapika">लापिका :- तरि काइ ऐसियाचि स्थानीं नसावें? ना जेथ काळविशेषें जनपद मिळे तेथही नसावें : ॥</div>
<div class="vachan">वचन :- समयस्थानी न बैसावे ॥</div>
<div class="tika">टीका :- समयो जेथ मिळे तियेतें देखौनि वस्ती कारुवें येति : पासी बैसति : परते सरा तवं म्हणों न ये : कां जें समय म्हणौनि :O: ॥२७१॥</div>
<br>
<div class="lapika">लापिका :- तरि निद्रा समयी कव्हणीं स्थानीं असावें पां? ना जें रजस्तमविरहीत जो सात्विक जन तयाचा आश्रमीं(इ) उचिते स्थानीं असावें : ॥</div>
<div class="vachan">वचन :- साधा संतांचिये वोसरिये बिढार किजे (करावे) ॥</div>
<div class="tika">टीका :- साधें म्हणिजेति तमहिनें : संतें म्हणिजेति रजहिनें : वोसरीचि होआवी : आंतुल दोष : अंधार ; अप्रसन्न ; पुरुषभय ; हात पावो लागे ; सकळ पदार्थांचें साक्षित्व ; जाए ; फिटे ; तिये दिसीं एखाधें माणुस चोरी काहीं घरीचेंचि :O:I: वोसरी विहित म्हणौनि तेथ देह गेलेयां गोमटें : विजना न वचवे तेधवां न वचावें : रानीं राहील म्हणौनि : ॥२७२॥</div>
<br>
<div class="lapika">लापिका :- हो कां : तरि प्रावर्णा कैसें होआवें पां? जें सुडे मागौनी शरिर आच्छादे ऐसें करावें : ॥</div>
<div class="vachan">वचन :- बाइ : सुडे मागिजेति : मग आपुले अंग झाकें ऐसे किजे : आंचळे बहिर्वास न नेसिजेति ॥</div>
<div class="tika">टीका :- चारि हात तो सुडा : यावरौता तो खांडोवा : सुडे आपजविजती : :O: अंग म्ह. जयाचें जेवढे : किजे म्ह. अर्थातवं सिवणें : तें निफजेतवं संग्रहो : आंचळे अन्य महात्मत्व : भितरी मुक्त हा थोर दोष : कटीप्रदेशावरि नितळ सौकर्यत्व :O: ॥२७३॥</div>
<br>
<div class="lapika">लापिका :- तरि समयी कवण (कोण) देईल पां ऐसी चिंता न करावी : कां पां : जे पृथ्वी बहुवस : तथा समर्थ साह्य करता म्हणौनि : ॥</div>
<div class="vachan">वचन :- पृथ्वीएसणें रवण असें आणि परमेश्वराएसणी देवता असें : मा चिंधी चिरकुटी नेणों कैसी मिळेल कीं ॥</div>
<div class="tika">टीका :- पृथ्वी म्ह. उमप : अवघी न बोलिजे : कर्मभूमी तयांत महाराष्ट्र लाभे : तरि अवघी कां : ना नित्याटणें उमप : यथा तेलियाचा बैल : एवढें (एसणीं) म्ह. बहुवश म्हणौनि : रवण म्ह. अवकाशरुप : देवता म्ह. साह्य करीति, अधिष्टात्री :O: सकळांचेया सुखासि योग्य होए ऐसें चैतन्ये चैतन्य दिधलें : केवि : मायाकृत जीव : म्हणौनि चैतन्य देवता : तैसेंचि परमेश्वरें केलें : नाना योनीचीं दुःखें, अनंत नरक भोगावेयासि योग्य जाला असे तो जीव मोक्षासि योग्य होए ऐसें दिधलें : जो जीव नित्यनरक भोगावेया अधिकार्या जाला असे तो जीव अनुभुतिसि योग्य होए ऐसें केलें, ऐसें दिधलें : म्हणौनि परमेश्वरातें देवता म्हणितलें :॥: परमेश्वराएवढी (एसणीं) म्हणितलेया अवघेयासि पर आणि समर्थ : देवतेची आंगी आणि दातृत्व आति म्हणौनि देवता : भितरीं परमस्वरुप म्हणौनि परमेश्वर : देह मायेचें म्हणौनि देवता :॥: चिंधी म्ह. चौं हातांपासौनि बारा-चौदा हातवेऱ्ही : सोळाचा निषेध : चिरटी (चिरकुटी) म्ह. सानी : बारा हात चिंधी, दाहा हात चिरटी : चारी हात चिंधी, दोनि हात चिरटी :॥: नेणों कोण म्ह. लोक आपण दे न मागतां : हे जयासि आस्था नाहीं : एरासि मागितलेयां देति : तवं पृथ्वी थोर : वरि देवताही थोर : तेथ काइसेयाची उणीव नाहीं सांगितलें : पडिलेया अर्थीं पृथ्वी : मागितलेया अर्थीं देवता असे : ॥२७४॥</div>
<br>
<div class="lapika">लापिका :- तरि काइ वस्त्रावरणचि होआवें? ना असावधा गुप्तावयव कव्हणा देखों नेदावें : ॥</div>
<div class="vachan">वचन :- साधे हो : तुम्ही आपुली मांडी परपुरुषां देखो नेदीजे कीं ॥</div>
<div class="tika">टीका :- मांडी म्ह. आच्छादनीये जेतुलें अवयव : तें भलतेयां भिक्षुचे :O: विराम पापभय नाहीं तें परपुरुष : देखिलेयां अभिलाष उपजे : म्हणौनि मांडी देखों नेदावी : मा एर काइ म्हणावे असे : ॥२७५॥</div>
<br>
<div class="lapika">लापिका :- तरि काइ हेंचि होआवें? ना लज्जारुपता आवरण विशेषें होआवें : ॥</div>
<div class="vachan">वचन :- लज्जारुप धर्मु स्त्रियांसि रक्षण ॥</div>
<div class="tika">टीका :- लज्जा आणि धैर्य यें दोन्ही नाहीं तरि कोंतळेयावरी घालील : का साहसाची कीं :O: लज्जा आवरिली असे म्हणौनि तो धर्म रक्षण : पुरुषापसि अष्टगुणा काम : आणि लज्जा भय जिंतिलें तरि नेणों केसणें एक आंगवील : ॥२७६॥</div>
<br>
<div class="lapika">लापिका :- तरि काइ हेचि आवरण होआवें? ना तैसा काळ, स्थान चुकउनि संगावरणही होआवें : ॥</div>
<div class="vachan">वचन :- महात्मे हो : एकली स्त्री तेव्हडेया वेळां तैसेया स्थाना न धाडिजे कीं ॥</div>
<div class="tika">टीका :- पैऱ्हाचा व्यापार तो स्त्रियेसि ना : ना दुसरें तरि तेवढेया वेळा ना : मग तैसेया स्थाना तें ततोपि ना : स्त्रीत्वाचा दोष : वरि भये : अंतःकरण विथानकें : किडी मुंगी :O: ॥२७७॥</div>
<br>
<p>४७) तपस्वीलक्षणपूर्वक परसेवाधर्मलक्षण निरुपण (स्वयंदास्य व प्रसादसेवा) २७८-२८१ ४</p>
<div class="lapika">लापिका :- हो कां : ऐसें संगीं असतां पुढिलाकरवी समयोचितेंविन आपुली सेवा करवावी आणि काइ? ना तेथ आपुली आपणचि करावीं : तेणें अविधी चुके : ॥</div>
<div class="vachan">वचन :- स्वयं दास्यं तपस्विनाम् ॥</div>
<div class="tika">टीका :- तपस्वित्व तें आंग (आंगें) कष्टीं : बाहीरि नव्हे (नव्हवे) : मग आणिकाकरवी व्यापार तो : तरि सुखिये राये तें कैसे : तरि प्रिती एकमेकाचें तें कैसें : तेथ कर्तेयाचा कड कीं : आणि सकृत : वांचौनि एक करवीचि : एक करी : ॥२७८॥</div>
<br>
<div class="lapika">लापिका :- हो कां : आत्मनिष्ट ऐसें जाले तरि परनिष्टे काइ पां? जें तेथ अवश्य करणीये करितां कौशल्यभंगे अविधीरुपता जालियाही परि दोष नाहीं : एऱ्हवीं असे : ॥</div>
<div class="vachan">वचन :- सेवकासि अविधी नाहीं ॥</div>
<div class="tika">टीका :- सेवकां अविधी म्ह. दास्यें तरि लागेचि ना : अज्ञाना आदिकरौनि : एकासि आपण देति : जैसी भटांसि खीरि खावविली : योग्यता असे आणि नाश असे : साधां अनुज्ञा दिधली : तैसी तयाची कणव : परि योग्यता थोडी ; नाश थोडा : एकें मागौनि घेतलें : जैसा उळा : तरि वोखटें नाहीं, गोमटें नाहीं : एकें आपसेया खादलें तरि उपसाहाति : एक अपराधा आला आणि म्हणियें करीत असे तरि कांहीं करू न ये : तेंचि म्हणियें नाशी ऐसें घडे : एकासि क्रिया अविधीरुप निफजे परि नाहीं : जैसी महादाइसें श्रीप्रभुचां ठाइं निद्रा करीति सेवेलागी : आणिका तरि निफजे :।I:०:I।: क्रिया करुं जाणिजे तरि अनिष्टाचें इष्ट होए : जैसें अर्जुनदेव माचा बैसलें सेवेचेनि मिषें : अनिष्ट चुकले आणि आधीं दर्शन जालें : सेल जाली : क्रियाप्रवेशनीं वोखटें गोमटें लक्ष अप्रयोजक : ॥२७९॥</div>
<br>
<div class="lapika">लापिका :- तरि ऐसेयासि काइ करावें पां? जें अति निगुती ईश्वर लक्ष करुनि अनुरागपूर्वक प्रसादसेवा करावी : ॥</div>
<div class="vachan">वचन :- हे (जैसें) देखिलें तैसे आठविजे : एथ नमस्कारु किजे : सकृत सेविजे : अति यत्न किजे ॥</div>
<div class="tika">टीका :- हें जैसें देखिलें म्ह. मूर्तीवाचक आणि गुणावाचक : जैसें आचरलें, जैसी क्रिया तैसें : हें म्ह. आणिक अवतार निराकरिलें : आठवण म्ह. निश्चळा होउनि स्मरिजे :।: एथ म्ह. प्रसादीं, स्थानीं : नमस्कार म्ह. दंडवताचिये ठाउनि जयपर्यंत : सकृत म्ह. तोकडाचि काळ : सेवा म्ह. आंगा निडळाचा संबंध दिजे : तेथ रमिजे ते सेवा :॥: अति यत्न म्ह. अतिशयेंसीं जतन किजे : कुचंबे ना : उपेखें ना : तीं दिसां एक वेळ प्रसाद निडळीं लाविजे : नमस्करितां केस न लवीजति : धोंगडें वस्त्र, निबर दोरी ना : आधारिये न घलिजे : थोर जतन किजे : ॥२८०॥</div>
<br>
<div class="lapika">लापिका :- तरि काइ ऐसेया सेवा दोषचि नासे? ना अपूर्व गुणातें देउनि बोधा अनुसरणा रक्षण होए : ॥</div>
<div class="vachan">वचन :- हें असे तया रक्षण ॥</div>
<div class="tika">टीका :- असन्निधानीं धर्म नाहीं म्ह. दास्य नाहीं : दास्य हा धर्म स्वभावो म्हणितला : तैसी सन्निधानींचेया ऐसी योग्यता नाहीं ; क्षाळण नाहीं : स्वभावो पाळणें हें दास्य नव्हें : घडलें अनिष्ट फेडावें : श्रीप्रभुंचे सन्निधान सांगितले म्हणौनि : एऱ्हवीं तेथ काही बोलणें चालणें असे : तिये सन्निधानीं ईश्वरीचा असिका कड ठाकत असे : वानरीं धरवावें आणि पिलेनि धरावें, तैसें परमेश्वरें स्वीकरावें आणि जीवें अनुसरावें तरि द्रव्य भजनाचें गोमटें होआवें : सन्निधान संपूर्ण कां म्हणितलें : ना सन्निधानी लागे तें आपुलेचि वेचिजे यातवं : एकाधा तिर्यंच अवतार सांगिजता असन्निधानस्थितासि तरि तेथ सुखें सन्निधान करिता : तया हरियाळी घालिता, कुरवाळिता :।I:०:I।: चिंतामणि, कामधेनु, कल्पतरु यें तिन्हीं एथौनि चिंतीलेयां देति : तैसे गोसावी नव्हति : ते दुरौनि आर्ती जाणौनि पुरवीति : साह्य करीति : आकाश धरीति : वारा धरीति : परिच्छेदियाचे निरोध फेडीति : चाडेचेयातें नेणों कोणाकरवी तारवीति : अत्यंत आर्ती होए तरि कोपरा पान्हा ये : लेंकुरवाळिये मातेचेनि दृष्टांते दर्शन देति : ऐसा गोसावी आमचा कृपाळु : तरि देवेंविन धर्म नाहीं हे न घडे : तै अपरोक्ष नव्हे ; जारठ्य नव्हें ; योग्य नव्हे ; विघ्नोपशम नव्हे ; अयोग्यता न नसे : तरि आचारें काइ होए : तें असे तया रक्षण : बोधा, अनुसरणा : वटरोपन्यायें : सेळियां मेंढिया वांचे :।I:०:I।: असे तें राखावेयापुरता धर्म चर्चावा, निरुपण ऐकावें : म्हणौनि विकार-विकल्पशून्यता, निरालंबनता विहिली : ॥२८१॥</div>
<br>
<p>४८) अल्पकाळ प्रशंसापूर्वक अनुसरण कार्य निरुपण (अनुसरण लक्षण कार्य) २८२-२८६ ५</p>
<div class="lapika">लापिका :- तरि ऐसी अनुसरणादिकी क्रिये काळावधी लागे आणि काइ? ना अल्पेचि काळेही देहावधी जालेया स्वीकरीति : ॥</div>
<div class="vachan">वचन :- अनुसरलेयाचिया दोनिचि घडिया पुरेति ॥</div>
<div class="tika">टीका :- जीवाचा कड प्रथम उल्लेखासरिसा जाला परि ईश्वर स्वीकरीति ना : निर्धार करीति : हें उभयनिष्ट म्हणौनि दोनि घडिया : :O: बोधमात्रें त्याग करी तो उत्तम : घटिका दों गोमटें : उरला तरि आचारापुरतें ज्ञान काढावें : असतिपरी ; महावाक्य : मग विचार काढावा आचरत आचरतां : मग वचनार्थ : मग शास्त्र चरितार्थता : मग वित्पन्नता (व्युत्पन्नता) : मग मथन : ॥२८२॥</div>
<br>
<div class="lapika">लापिका :- तरि ऐसिये क्रियेसि काइ लक्षण? ना मानसिकादि सकळ दोष चुकउनि ईश्वर हृदयीं भरुनि जिये वेळेचें जे म्हणितलें तें करणे हें : ॥</div>
<div class="vachan">वचन :- एथ अधीन होइजे : एथौनि म्हणितलें ते किजे : तें अनुसरण ॥</div>
<div class="tika">टीका :- सर्वस्वें अधीन लेंकरु परि म्हणितलें न करी : आणि दाइंबा परमभावें दास्य करीति परि मनोधर्म नाहीं :O: निषेधावरौनि मन काढौनि ईश्वरीं लावी ते अधीनता : विधी आचरे तें म्हणितलें करणें : ॥२८३॥</div>
<br>
<div class="lapika">लापिका :- ऐसी हे क्रिया काइसेन होववें पां? जें स्वभावादिकाचा ठाइं चित्तासि आत्यंतिक निरोध नव्हौनि निगुति वर्तता बुद्धी-स्फुरण-पूर्वक धातुसाम्यही असे : ॥</div>
<div class="vachan">वचन :- स्वस्थे चित्ते बुद्धयः संभवन्ति ॥</div>
<div class="tika">टीका :- स्वस्थे चित्ते म्ह. शारीर मानसिक : बुद्धयः म्ह. उल्लेख स्फुरति :O: संभवन्ति म्ह. ऐसें असे : तिये काळीं भलतो धर्म फावे : स्फुरे : प्रभवे : ॥२८४॥</div>
<br>
<div class="lapika">लापिका :- हो कां : धातु-विकार-संबंधीक दुःख नाहीं एतुलेचि? ना अंतकाळीचे सकळ फळीं जे अवश्य भोग्य तेही नव्हे : ॥</div>
<div class="vachan">वचन :- एथचेयासि प्राणापदींची पीडा नाहीं ॥</div>
<div class="tika">टीका :- अंतीचें दुःख सकळ फळीं आति : एथीचेयासि नाहीं एणें न्यायें : विद्यावंतासि आणिकीं देहीं संपादी : सकळ भोग काढिला तयांतु तेही :।I:०:I।: प्राणापदीचें दुःख सकळ जीवां : अपरोक्षविद्यावंता नाहीं : कां पां : देहींचें भोग अवघें परते काढीति म्हणौनि : देहावेगळा आपणेयां आपण हो सके म्हणौनि : विद्येआंत विकार उपजे : जाळी मारी तें वेगळें भोगी : पुण्यक्रियेचां ठाइं जरी एवढें दुःख तरि असंत क्रिये सावेया थोर दुःख अंतीचें : देह साधन, अंतीचें दुःख साध्य :॥: मृताचे धर्म जीवंता कैसें अनुभवगाम्ये : ते दृष्टींहीं न संगावे : साधनाहुनि साध्य उत्तम : इंद्रादिकाचेया विद्यावंता ममताजनित दुःख असे, इंद्रियधर्माचें सुख असे म्हणौनि देहीं तादात्म्य असे : म्हणौनि अंतीचे दुःख असे :।I:०:I।: तृणें एकाचीं प्राक्तनें सरति : एकाचीं असतेनि आयुष्यें सरति : शेष भोग उरें तो आणिके देहीं संपादी : स्थावरां ऐसेंचि : चलदृपा चुकवी : वणवेया, पुरा तयाहीं तैसेंचि : बलवत्तर अवघेंयां मनुष्या तैसेंचि : प्रमाण कवण : ना प्रत्यक्ष प्रमाण :॥: योनीमोक्ष प्रत्यक्षचि : बोधवंता स्वस्थता हें प्रत्यक्षचि : आणिक सुख नाहीं :।I:०:I।: विद्येचां अधिकारीं जें निफजे दुःख तें कवणे ठाइं भोगी : तें मळ प्रकाशति असति तेव्हेळां : तणकटाचें दुःखफळ तें तयाहुनि थोर : एके रोमेचां ठाइं सहस्त्र विंचुवांची वेदना एणें सांगितलें : मृताचे धर्म जीवंता कैसें सांघावें म्हणौनि : तणकट हे चेतन : एर थोर : जड फळीचें केवळ दुःख : काढितां सुख : चैतन्यफळीचें केवळ सुख : अंतीचें दुःख : विकारें करी तें फळीं न सामाये : विद्येतवं करी तें सामाये : :।I:०:I।: लळिताइसें हें आले म्हणौनि देह वांचलें : वरुतें जिणें तें गोसावीं लीळादान दिधलें : तरि आयुष्य किती दिधलें : ना दुःख आणि कष्ट नव्हता, वार्धक्यीचे धर्म न येतां तवं : भविष्य आधीलचि : विशेष नाहीं म्हणौनि :I: ताहाने भुकेचें कष्ट भोगी तेणें आणिकीं जन्मींचें नाशे : कर्माचें वोखटें लागावेया तरि गोरु : गोमटेयालागी तरि मनुष्य : मरण तरि देवता काढौनि ने : जैसा फळासि ने दुःख नव्हता : मरण चुकविलें नसे तरि देवता संपादी दुःखे : ॥२८५॥</div>
<br>
<div class="lapika">लापिका :- हो कां : धातु विकारादिक दुःख पां नाहीं ऐसाही अंतकाळी वात पित्तें झांकळोनि ईश्वरीं विसर पडे तरि न स्वीकरीति आणि काइ? ना या अर्थाचा अपराध नाहीं म्हणौनि : ॥</div>
<div class="vachan">वचन :- तैसे काइ बाइ : सेवटीली च्यारि घडिया ऐसिया गेलिया तरि काइ : ना तैसिया गेलिया तरि काइ ॥</div>
<div class="tika">टीका :- सेवटिली म्ह. अंतीचिया च्यारि घडिया : ऐसिया तैसिया म्हणिजेति निकिया वाउरा : स्मृति विस्मृति : गेलिया तरि काइ म्ह. उणीव नाहीं : हें देहीचेया वातपित्तानुरुप :O: च्यारि घडिया हें उपलक्षण : अंतीचा काळीं जें गोमटें तें मागिले करणें : अपराध काही नाहीं : ॥२८६॥</div>
<br>
<p>४९) अनुसरण आशंसापूर्वक अनुभूती दुर्लभत्व निरुपण (अनुपत्तिपूर्वक ब्रह्मानुभूतिदुर्लभत्व निरुपण) २८७-२८९ ३</p>
<div class="lapika">लापिका :- हो कां : ऐसी हे क्रिया स्वस्थे चित्तेचि होववें आणि काइ? ना अंतादि दुःखाचा निरंतर त्रस असे तेणें होववें : म्हणौनि सांगितलें : तथा मृतव्यवस्था सांगितली : ॥</div>
<div class="vachan">वचन :- समान वायोसि लिंगदेहाचे उत्क्रमण यातें मृत्यु बोलिजे ॥</div>
<div class="tika">टीका :- व्यापार करितां दक्षता नाहीं : कां तें आठवण नाहीं म्हणौनि :॥: दोष मुळासकट उपडावा मग गुण लावावा : परि रितें असो नेदावे :॥: समान म्ह. सर्वांगीचा स्पर्शरुप : तो लिंगदेहविशिष्ट आत्मेयातें उतटों जाणें : वांचौनि तादात्म्य निवृत्ती न बोलिजे : आधीचि जया जाली तया कैसें :O: समान वायोचें म्हणितलेया उतटीतां जे दुःख होए तें एथीचेयासि नव्हे सांगितलें : ॥२८७॥</div>
<br>
<div class="lapika">लापिका :- तरि इत्यादि अनंत जन्में एही अनुसरण क्रियेविन वायाचि गेली म्हणौनि ज्ञान जालेया बहुतें प्रयत्नें हे क्रिया अवश्य अंगीकरावी : ॥</div>
<div class="vachan">वचन :- हां गा : जन्माचिया काइ अनुपपत्ति पडिलिया असेति : ऐसी अनंते जन्में वायां गेली : म्हेळीये जन्म दिधलें : मोळिये जन्म दिधलें : सिवणेया दिधलें : रुंभणेया दिधलें : मां हें एक जन्म एथ दिजो कां : मा काइ होईल ते पाहिजो ॥</div>
<div class="tika">टीका :- अनुपपत्ति म्ह. अप्राप्ती : अवघेयां अनंतें दिधली तियें वायां गेली : आतां आम्हीं एक प्रार्थौनि मागतों : मग या काकु उतराइ जालों तरि ते जालें : ना तरि हेंही मागिलांत घाला : ऐसी कणव परमेश्वरासि ज्ञानियाची : एराचें जन्मचि नव्हे : तो देईल काइ :O: बोध तें जन्म : देणें तें अनुसरण :॥:०:I।: परमेश्वरा (ईश्वरा) मागतां रोटिया एकाइसें नेदितीचि : तिया रोटिया गोवळां जालिया : पाठीं परमेश्वरपुरीं उपहार भट करू नेदीतिचि : आबाइसें म्हणति ; म्हाइंभट जाणति : म्हाइंभट म्हणति ; भट जाणति : देमाइसाकरवी चोरुनि वोळगविलिया परि गोसावी न स्वीकरितीचि खंतीतवं : ऐसेया अनिष्टातवं ईश्वरीं भजावें, ईश्वरपरायणाचां ठाइं भजावें ऐसी बुद्धी नुपजे : यद्यपि भजावें ऐसी बुद्धी उपजली तरि ईश्वरी प्रवृत्ती नुपजे स्वीकरावें ऐसी खंतितवं :॥: ईश्वरपरायणासि स्वीकरावें ऐसी बुद्धी नुपजे : यद्यपि काळेंकरौनि ईश्वरीची खंति परिहरिली, स्वीकरावें ऐसी प्रवृत्ती जाली आणि जीवासि भजावें ऐसी बुद्धी उपजली परि भजावेया वित्त नाहीं ; सेवा करावेया देह नाहीं ऐसें ओडवे आणिकी सृष्टी : म्हणौनि असते देह, वित्त, चित्त ईश्वरी अर्पिजे : जीवा, बहिर्यागिया, विद्यावंता, देवता भजावेया बुद्धी उपजे : पदार्थ मिळे : ज्ञानिया, अनुसरलेया, भक्ता भजावेया न मिळे : मां ईश्वरां भजावेया काइ मिळैल : मागिला अनिष्टातवं न मिळे : ईश्वरां मागतां धड देह संपादीचि ना ; तो आणिकीं सृष्टी कुहिलें रुहिलें संपादी ऐसे होए :।I:०:I।: ज्ञानेविन अनुसरा म्हणति : वेधें पांडेयातें म्हणितलें : व्यसनें कैसें म्हणितलें : गोमटें ते नेणिजे :।I:०:I।: चौवर्णापरतें ज्ञान नेदीति : केवि : पांडेयातें सर्वज्ञें म्हणितले : सीवनेया जन्म दिधलें : तो सिंपा ज्ञानिया परि आणिका अवताराचा : केवि : पांडेयातें सर्वज्ञें म्हणितले : अनंते जन्में वायां गेलीं : तियें ज्ञानानंतरें : केवि : एरें जन्में तियें पशुवतें : ज्ञाने जन्म तें जन्म कीं : केवि : असतिपरीमध्यें जन्म म्हणितले तें ज्ञानाचें जन्म : ॥२८८॥</div>
<br>
<div class="lapika">लापिका :- ऐसिये अनुसरणादिके क्रियेते अंगीकरुनि प्रेमासि पात्र होउनि जो अलौकिक ब्रह्मानंद तो अनुभवावा म्हणौनि कृपासागरें परमेश्वरें हें पद्धति निरुपिली : इयेतें जो अंगीकरी तयाचिये पाठोवाठी परमेश्वर सकळ शक्तीचक्रें सहित धावति : सकळ विघ्नांध्वंसपूर्वक जगद्वंद्य करुनि निजानंद प्राप्ती करीति : ॥</div>
<div class="vachan">वचन :- बाइ : ब्रह्मानुभूति ते दुर्लभ ॥</div>
<div class="tika">टीका :- जेणें जन्म दिधलें तेणें प्रेमाचा उपावो सांगितला तो करावा : कां पां : अनुभुति म्ह. सुख ते प्राज्ञा (प्राथ्र्या/प्राथ्र्य) जीवांसि : एरां काइ : जया मोक्ष जाला तो नागवला : भुंकत गाढव चोरीं नेला : आजी तरि होईल : पाहे सांखळ पडिली मग विनोंवावरों न ये : म्हणौनि उपक्रमान्त जेणें ज्ञानानंतरें त्याग केला, हे सकळ चर्या अंगीकरिली तेणें प्रेमासि पात्र होआवें : ॥२८९॥</div>
<br>

      

    
        </div>
        <a href="../index.html" class="back-link">मागे जा मुख्य पृष्ठावर</a>
    </div>
    <script src="../main.js"></script>
</body>
</html>
